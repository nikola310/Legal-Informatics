<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{color:#000000;font-family:'Arial'}
.span2{;font-family:'Arial'}
.span3{;font-family:'Arial';font-weight:800}
.span4{color:#000000;font-family:'Arial';font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span class="span1">K br. 65/15</span>
</p>
<p style="text-align:center;">
<span></span>
</p>
<p>&nbsp;</p>
<p style="text-align:center;">
<span class="span1">                                                                                                                                                                                                                                                                                  </span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span class="span1">U IME CRNE GORE </span>
</p>
<p>&nbsp;</p>
<p>&nbsp;</p>
<p>
<span class="span2">OSNOVNI SUD U BARU, </span><span class="span2">kao prvostepeni krivični, sudija Aleksandra Leković,  sa zapisničarom Anom Stanišić, u krivičnom predmetu okrivljenog B. Z., zbog krivičnog djela - nasilje u porodici ili u porodičnoj zajednici iz čl. 220 st. 2 u vezi st. 1 Krivičnog zakonika i krivičnog djela - nedozvoljeno držanje oružja i eksplozivnih materija iz čl. 403 st. 1 Krivičnog zakonika, po optužnom predlogu Osnovnog državnog tužilaštva u Baru Kt.br. 593/14 od 18.03.2015.godine, nakon održanog glavnog javnog pretresa u prisustvu zastupnika optužbe ZODT Nusrete Arapović i okrivljenog, dana 13.10.2015.godine, donio je i javno objavio </span>
</p>
<p>&nbsp;</p>
<p style="text-align:center;">
<span class="span2">P R E S U D U</span>
</p>
<p>&nbsp;</p>
<p style="text-align:center;">
<span class="span2">I</span>
</p>
<p>&nbsp;</p>
<p>
<span class="span2">Okrivljeni B. Z., JMBG ..., od oca B. i majke M., rođene P., rođen ....godine u B., sa prebivalištem u S., ..., državljanin Crne Gore,  lučki tehničar, završio srednju školu, razveden, otac dvoje djece, neosuđivan. </span>
</p>
<p>&nbsp;</p>
<p>
<span class="span2">         </span><span class="span2">Na osnovu čl. 373 tač.1 ZKP-a u vezi sa čl.10 st.1 i 2. Krivičnog zakonika</span>
</p>
<p>
<span class="span2"></span><span class="span2"></span><span class="span2"></span><span class="span2">                          </span>
</p>
<p style="text-align:center;">
<span class="span2">O S L O B A Đ A   S E   O D   O P T U Ž B E</span>
</p>
<p>&nbsp;</p>
<p>
<span class="span2">            Da je:</span>
</p>
<p>&nbsp;</p>
<p>
<span class="span2">Dana 01.11.2014.godine, oko </span><span class="span2">21,00 čas, ispred porodične kuć</span><span class="span2">e</span><span class="span2">, Opština Bar, odbijajući od sebe istovremeni protivpravni napad, primjenom grubog nasilja ugrozio duševni i tjelesni integritet člana svoje porodice svog sina Z. B., sredstvom podobnim da tijelo teško povrijedi i zdravlje teško naruši, na način što je, nakon što je Z. B. nasrnuo na njega i udario ga letvom, sredstvom podobnim da tijelo teško povrijedi i zdravlje teško naruši, u predjelu vrata, okrivljeni više puta udario Z. B. drvenom letvom u predjelu glave i tijela nanoseći mu pri tom lake tjelesne povrede u vidu ogrebotina u predjelu čela, ogrebotina u predjelu lica, ogrebotinu i crvenilo u predjelu leđa, ogrebotinu u predjelu desne noge, otoci u predjelu obje podlaktice;</span>
</p>
<p>
<span class="span2"></span>
</p>
<p>
<span class="span2">  - čime bi izvršio krivično djelo – nasilje u porodici ili u porodičnoj zajednici iz čl. 220 st. 2 u vezi st. 1 Krivičnog zakonika. </span>
</p>
<p>&nbsp;</p>
<p>
<span class="span2">-  jer je postupao u nužnoj odbrani. </span>
</p>
<p>&nbsp;</p>
<p>
<span class="span2">Oštećeni Z. B. se radi ostvarivanja imovinskopravnog zahtjeva upućuje na parnični postupak. </span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span2">II</span>
</p>
<p>&nbsp;</p>
<p>
<span class="span2">Prema okrivljenom B.u Z.u, sa podacima kao u stavu I izreke presude </span>
</p>
<p>&nbsp;</p>
<p>&nbsp;</p>
<p>
<span class="span2">Na osnovu čl. 372 tač. 1 ZKP-a </span>
</p>
<p>&nbsp;</p>
<p style="text-align:center;">
<span class="span2">ODBIJA SE OPTUŽBA</span>
</p>
<p>
<span class="span1">Da je:</span>
</p>
<p>&nbsp;</p>
<p>
<span class="span1">Dana 26.12.2014.godine, u pomoćnom objektu koji se nalazi u dvorištu porodične kuće, Opština Bar, svjestan svog djela i htio je njegovo izvršenje, neovlašćeno držao lovačku pušku marke "Crvena zastava" fab. br. </span><span class="span1">...</span><span class="span1">, bez oružanog lista, čije je držanje zabranjeno shodno č. 10 a st. 1 Zakona o oružju (Sl. list 20/11 i 40/11)</span>
</p>
<p>&nbsp;</p>
<p>
<span class="span1"> </span><span class="span1">- čime bi izvršio krivično djelo – nedozvoljeno držanje oružja iz čl. 403 st. 1   Krivičnog zakonika. </span>
</p>
<p>&nbsp;</p>
<p>
<span class="span2">Jer je zastupnik optužbe odustao od optužbe. </span>
</p>
<p>&nbsp;</p>
<p>
<span class="span2">Troškovi postupka padaju na teret budžetskih sredstava suda. </span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span2">O b r a z l o ž e n j e</span>
</p>
<p>&nbsp;</p>
<p>
<span class="span2">Optužnim predlogom Osnovnog državnog tužilaštva u Baru Kt.br. 65/15 od 18.03.2015.godine, stavljeno je na teret okrivljenom izvršenje krivičnih djela bliže opisanih u dispozitivu.</span>
</p>
<p>
<span class="span2">Zastupnik optužbe je na glavnom pretresu dana 11.09.2015.godine navela da odustaje od daljeg krivičnog gonjenja protiv okrivljenog Z. B. u odnosu na </span><span class="span1">krivično djelo - nedozvoljeno držanje oružja i eksplozivnih materija iz čl. 403 st. 1 KZ-a, s obzirom da se radi o prekršaju, a ne o krivičnom djelu, pa je sud, shodno tome donio presudu kojom se kojom se optužba prema okrivljenom, u odnosu na ovo krivično djelo, odbija.  </span>
</p>
<p>
<span class="span2">Okrivljeni je u svojoj odbrani datoj u prethodnom postupku na zapisniku od 25.12.2014. godine naveo da njegov sin Z. B. ima psihičke probleme već duži vremenski period, od kada je konstantno pod terapijom. Osim psihičkih problema, B. koristi narkotike i to više vrsta - marihuanu, heroin i trenutno se nalazi na metadonskoj terapiji kod dr P., specijaliste za neuropsihijatriju u Domu zdravlja u B.. Tu terapiju primjenjuju lica koja se liječe od narkomanije. Kako zbog psihičkih problema, tako i zbog krize koju ima kada ne koristi narkotike, B. ispoljava agresivnost prema majci, bratu i njemu. Naime, u istom dvorištu se nalaze dvije kuće koje su vlasništvo okrivljenog. U jednoj kući živi okrivljeni sam, dok u drugoj kući živi njegova bivša supruga, Z. R., koja je do skoro živjela sa oba sina, B. i M. Njegov sin M. je živio u potkrovlju, a njegova bivša supruga sa sinom B. na I spratu. Kako je sin B. često maltretirao majku i fizički je zlostavljao, a sin M. je više puta pokušavao da je odbrani od fizičkog napada od strane B., to M. više nije mogao podnijeti takvu situaciju, tako da se iselio iz kuće. Dana 01.11.2014.godine, negdje oko 21,00 čas, pozvao ga je sin B. sa broja telefona ... na njegov broj telefona ... i rekao mu da treba da mu kupi tablete, koje mu on kaže, a ne koje su mu potrebne i koje mu je ljekar prepisao. Okrivljeni mu je rekao da mu ne pada na pamet i da će mu uzimati ono što mu ljekar prepiše i koliko prepiše. Kako je bio revoltiran njegovim odgovorom, to je B. </span><span class="span2">počeo da mu prijeti, da mu psuje mrtvu majku i rekao mu "ajde izađi napolje da te sredim". Znao je da njegove prijetnje nijesu bezazlene i da ima namjeru da ih ostvari. Izašao je napolje da bi spriječio da mu B. polomi inventar u kući što je često činio prije toga. Izašao je ispred kuće i vidio je da B. u ruci drži letvu dužine od prilike oko 2 m, a širine od prilike 4 cm. Tom prilikom je i on-okrivljeni našao jedan štap, od prilike dužine oko 1 m. B. je odmah, kada ga je vidio, nasrnuo na njega, i gađao ga sa tom letvom u predjelu lica, ali ga je pogodio u predjelu vrata. Uspio je da dohvati tu letvu i istrgne mu je iz ruku, došlo je do rvanja između njih dvojice. B. je uspio da ga udari više puta rukama i nogama u predjelu glave i tijela, a on je, braneći se, njemu zadao nekoliko udaraca u predjelu tijela. Nakon toga je B. otišao u kuću, zaključao se i pozvao policiju. Nakon par minuta zazvonio mu je telefon, kada ga je pozvao dežurni policajac iz CB B. i saopštio mu da ga je zvao njegov sin B. i rekao mu da ga je on  napao i da je to uradio bez razloga. Policajcu je ispričao šta se stvarno desilo, a njima je B. od ranije poznat zbog prijava koje su podnosili on i njegova bivša supruga. Nakon toga mu je opet zazvonio telefon i opet je dobio poziv od strane policajca sa kojim je prije toga razgovarao i tom prilikom mu je policajac kazao da ga je B. zvao i da ga je zamolio da on B. dozvoli da slobodno šeta po dvorištu. Tom prilikom mu je policajac rekao da bi on poslao patrolu policije, ali da nemaju ljudstva na raspolaganju, jer su sva službena lica bila angažovana povodom parade koja se toga dana održavla u Podgorici. Nedugo potom njegov sin B. je izašao ponovo u dvorište, opet je u rukama imao letvu, prijeteći mu da će ga ubiti, da će ga zaklati, da neće preživjeti, počeo je da ga vrijedja upućujući mu riječi "ubiću te, zaklaću te, jebem ti mater, jebem ti mrtvu majku, jebem ti oca". Svjestan da ga može napasti, okrivljeni je pozvao policiju i saopštio im šta se dešava ispred kuće, da je situacija ozbiljna, ponovio je da je B. psihički bolesnik, te da može ostvariti svoje prijetnje. Policajac mu je sa žaljenjem saopštio da nema patrole na raspolaganju koja bi mogla da interveniše. Tada je policajcu saopštio da ako bude napadnut od B. da će morati da se brani što se i desilo. B. ga je napao letvom ponovo u dvorištu. Tu ga je B. udario nekoliko puta, opet su počeli da se rvaju i otimaju oko letve, u tom trenutku je naišla njegova majka i uspjela je da ih razdvoji. Rekla mu je "ajmo sine u policiju, oni će ga zatvoriti, nemoj se više tući sa njim". Nakon toga B. je sa majkom ušao u kuću. Poslije toga je B. izašao iz kuće, u rukama nije imao ništa i počeo je da viče "izađi napolje da imamo fer tuču". Okrivljeni je ostao da stoji ispred kuće, bio je daleko od B., dok ga je njegova majka nagovarala da pođe i prijavi slučaj policiji. B. je tada kazao samo da ostavi nož i vidio je da je B. izvadio nož iz pantalona, a koji do tada okrivljeni nije vidio. Nakon toga su njih dvoje pošli u policiju, a vratili su se oko 01,30 časova poslije pola noći. Čuo je da B. nešto lomi ispred kuće, da bi ujutro vidio da su mu polomljena oba fara na PMV "Pasat" i oba retrovizora, a takođe je polomio staklo u prizemlju kuće u kojoj žive. Sjutradan 02.11.2014.godine, oko 10,00 časova nazvao ga je dežurni policajac da dođe u policiju kod inspektora M. i da da izjavu što je i učinio. Dalje je naveo da je situacija u kući jako složena. Mišljenja je da je njegovom sinu B. potrebna psihijatrijska pomoć. Njegov sin M. već mjesec dana ne živi u kući zbog prijetnji koje mu je upućivao B. preko telefona. O svemu je obavijestio policiju, tako da su prijetnje prema njemu-okrivljenom i prema njegovom sinu M. svakodnevne, B. prijeti da će ih ubiti, zaklati, a majku redovno fizički maltretira. Na glavnom pretresu dana 23.04.2015.godine je dodao da je njegov sin </span><span class="span1">B. psihički bolestan unazad 6-7 godina, a u zadnjih 5 godina je pet puta boravio u bolnici u Kotoru liječeći se od mentalnih problema. Drugi, ne manje ozbiljan problem, je što je B. težak narkoman, koji se liječio od uzimanja heroina i ostalih opijata u barskom Domu zdravlja kod dr B. P., metadonskom terapijom za skidanje zavisnosti od heroina, dijagnoza opijatomanija. Treći problem, zbog kojeg je i nastao ovaj problem, je taj što njegov sin B. u trenucima kad mu hvali droga, u trenucima narkomanske krize, jako agresivan i u tim trenucima bi sve uništio, polomio, svakoga </span><span class="span1">prebio, a, boji se, možda i ubio. Na njegove oči je makar 10 puta premlatio svoju majku, koja, koristeći pravo da ne svjedoči protiv svog sina i bolesno vezana za svoje dijete koje zaista pati, nije htjela nijednom da podigne optužbu protiv njega. Njegov mlađi sin M., rođen 1989.godine, je vrlo često dolazio u konflikt sa B. braneći majku od brata koji hoće da je prebije, tako da je morao da se iseli iz kuće da se ne bi poubijali, pa sada M. živi kao podstanar. U mnogo navrata, pod uticajem krize, B. je znao i da polomi sve što se polomiti može u M. stanu. U nekoliko navrata mu je (okrivljenom) polomio auto, kao i to veče poslije ovog događaja. Mnogo puta je u tužilaštvu i policiji pričao o ovom problemu, molio nadležne da mu izađu u susret. U trenucima kada uzima antipsihotike B. tada zaista može da funkcioniše. U periodu od 2010.g do 2012.g je očistio dvije godine psihološkog fakulteta u N., ali na žalost to je bilo sve. Od tada i od toga perioda on odbija da uzima tablete koje su mu potrebne i svoja teška psihička stanja liječi tako što uzima drogu. B. je bio četiri puta prisilno hospitalizovan, a samo je prvi put smješten u bolnicu 2010.godine bez asistencije policije. Mnogo puta je bježao od B. po dvorištu, kao i njegova (B.) majka, znajući da je bolestan i da nije dobro. Ogromne materijalne štete koje bi napravio u kući i u dvorištu se kreću po njegovoj slobodnoj procjeni oko 10.000 eura. Te noći jednostavno nije mogao više da izdrži i desilo se to što se desilo i želi da kaže da se te noći branio od njega. Dodao je i to da, što se tiče povreda i ogrebotina koje su konstatovane po licu i glavi, B. boluje od bolesti polikolitis i hidrademitis i ti ožiljci koji su konstatovani u izvještaju ljekara su ožiljci i ogrebotine od te bolesti, jer oni ne mogu da zarastu i da je tu moglo bi se vidjeti na njemu. Što se tiče krvarenja iz nosa nije ni čudo što krvari, što zna da dnevno ušmrka tablu ksaneksa, heroina i ko zna šta čega. To nijesu ozlede koje mu je on zadao, to je prosto tako. Na pitanje suda gdje je tačno zadao udarce B., okrivljeni je naveo da, pošto ga je B. napao sa letvom od 2 m i širine oko 5 cm, poslije nekoliko zadatih udaraca od njegove strane, uspio je da i on njemu zada udarce po rukama u kojima je držao letvu dva udarca ne bi li uspio da mu otme istu. U razmjeni tih udarca ne može da garantuje da nije dobio još neki udarac po debelom mesu, kao što je i on (okrivljeni) dobio vjerovatno i više od toga. Nije ga udario nijednom po glavi, već su te ogrebotine po glavi upravo zbog ove bolesti koju je naveo, jer da ga je udario letvom po glavi tu bi bila modrica. Što se tiče crvenila u predjelu leđa u jednom trenutku prije nego što ih je njegova majka razdvojila, našli su se obojica na zemlji u dvorištu rvajući se i pretpostavlja da je crvenilo u predjelu leđa nastala od rvanja, a ogrebotine u predjelu desne noge mogu takođe da budu od toga. </span>
</p>
<p>
<span class="span2"></span><span class="span1">U dokaznom postupku sud je proveo sledeće dokaze: na saglasan predlog stranaka pročitan je iskaz oštećenog Z. B. iz prethodnog postupka, iskazi svjedoka Z. R. sa glavnog pretresa i Z. M. iz pethodnog postupka i sa glavnog pretresa, pročitan je </span><span class="span1">izvještaj jedinice za HMP u Baru br. 15380 od 01.11.2014.godine na ime Z. B., izvještaj jedinice za HMP u Baru od 02.10.2014.godine na ime Z. B., potvrda o privremeno oduzetim predmetima KU br. 392/14 od 26.12.2014.godine izdata na ime Z. B.a, izvještaj o balističkom vještačenju br. 492-1/15 od 16.01.2015.godine, nalaz i mišljenje vještaka medicinske struke dr N. R. Kt 593/14 od 14.12.2014.godine, na saglasan predlog stranaka  pročitan je iskaz vještaka medicinske struke dr N. R. dat na glavnom pretresu od 07.07.2015.godine, izvršen je uvid u original oružanog lista  dostavljen od MUP-a Bar, izdat na ime B. Z. za lovačku pušku "C Zastava" fab. br. ... dana 11.02.1985.godine, sa rokom važenja do 11.02.1990.godine, pročitan je izvod iz KE za okrivljenog Z. B.a pribavljen od Ministarstva pravde Podgorica br. 0203 /18001 od 23.03.2015.godine, nalaz i mišljenje vještaka neuropsihijatra dr S. M. od 15.07.2015.godine, izvršen je uvid u  medicinsku dokumentaciju dostavljenu od Specijalne bolnice za psihijatriju Kotor na ime Z. B., pročitano je </span><span class="span2">uvjerenje JZU Zavoda za hitnu medicinsku pomoć CG Podgorica br. 8574 od 21.09.2015.godine. </span>
</p>
<p>
<span class="span2"> Oštećeni Z. B. je u svom iskazu datom u prethodnom postupku naveo da je dana 01.11.2014.godine pozvao svog oca telefonom, ali se ne može sjetiti zbog čega ga je pozvao. Nije imao namjeru sa njim da se svađa, nego mu je trebala neka informacija. Uglavnom nije bio neprijateljski poziv. Tada mu je otac preko telefona uputio više riječi uvrede, nakon uvreda mu je rekao da izađe napolje da se biju. Oštećeni, kako navodi nije imao namjeru da se fizički obračuna sa njim, i dalje je ostao unutar kuće i nastavio je sa svojim aktivnostima, ali se ne može sjetiti da li je čitao knjigu, pio kafu ili gledao TV. Izašao je da bi udahnuo svjež vazduh 2 minuta. Ispred ulaznih vrata se nalazila motka koju je prije stavio tu za slučaj da ga neko nekad napadne, jer ga je tih dana više puta napadao motkom. Ne zna zašto je tu motku za samoodbranu držao ispred vrata, a ne u kući, valjda zato što bi mu bilo ludački da izlazi kroz vrata iz kuće  sa motkom. Tada je čuo uvrede i vidio je kako okrivljeni trči držeći motku u rukama u njegovom pravcu. Podigao je motku za samoodbranu sa terase i nastavio da stoji na mjestu gdje i prije bio, a  motku je uzeo ako ga okrivljeni napadne da pokuša da se odbrani, jer bi mu, kako je naveo, stvarno suviše vrijeđalo muškost da po ko zna koji put bježi od njega kad vidi da će da ga napadne u kući. Okrivljeni mu je tada prišao, izudarao ga tom motkom koju je držao u ruci, a on nije uspio da se odbrani i tada mu je okrivljeni zadao puno udaraca dok se nalazio udaljen 2 m od ulaznih vrata. Jedva je uspio da uđe u kuću i da se zaključa. Ne može se sjetiti da li je zvao policiju nakon što je ušao u kuću i zaključao se ili je policiju zvao poslije. Nakon toga došlo mu je u jednom trenutku da izađe izađe u dvorište, negdje na sredinu dvorišta izmedju njihovih kuća, dakle na ničiji prostor. Sa sobom je ponio metlu za čišćenje, drška je bila drvena, debljine klasične metle. A motka sa kojom ga je okrivljeni prethodno izudarao bila je debljine 6 x 6 cm, četvorouganog oblika u obliku kocke. Okrivljeni je opet na njega krenuo isto držeći to drveno držalo, a zatim ga udarao. Sa ovom metlom je pokušao da blokira udarac ali se metla slomila, okrivljeni mu zadaje nekoliko udaraca, a u jednom trenutku on-oštećeni postavlja karate blok o koji mu se motka slomila na pola. Dakle, golim rukama blok, jer je on trenirao karate, a i vježbao lomljenje cigala i te vještine, pa je to i mogao da uradi. Okrivljeni je polovinom motke koja je ostala nastavio da napada čak i pokušavao da ga dijelom na koji je zbog preloma bio oštar ubode. Uhvatili su se obojica za motku u jednom trenutku, on da bi mu je oduzeo ili bar ako to ne može, onda da malo zaustavi tu kišu udaraca da se odmori malo od bolova. Vidio je da je njegova majka to posmatrala, ne zna koliko vremena, on je nakon toga sa tom motkom otišao. Kada je odlazio okrivljeni je rekao da će ga ubiti puškom, majka je prišla i pričali su na livadi kratko, ne zna koliko jer je razgovor prekinut kada je on izašao iz kuće sa novom motkom koja je bila ista kao i ova prošla. Onda je pobjegao u kuću. Policija ga je povela u Hitnu službu da bi se konstatovale povrede. Dobio je uput za bolnicu, ali nije bio zbog lijenjosti. Pridružio se krivičnom gonjenju protiv okrivljenog i postavio imovinsko pravni zahtjev u iznosu od 1.600 eura za uvredu časti, muškosti i psihičku traumu. </span>
</p>
<p>
<span class="span1">Svjedok Z. R., majka oštećenog, a bivša supruga okrivljenog, je u svom iskazu datom na glavnom pretresu dana 20.05.2015. godine u bitnom navela da nije</span><span class="span1"> očevidac ovog događaja koji se njenom bivšem suprugu stavlja na teret, već je došla naknadno. Navela je da već 4-5 godina imaju užasnih problema sa starijim sinom, koji ima veliku nervozu koju liječi velikom količinom tableta, ponekad i drogom, tako da sve njih dovodi u situaciju da moraju da se sklanjaju od njega da ne bi došlo do nečega. Njen mlađi sin, iako imaju tri stana u zajedničkoj porodičnoj kući, plaća stan gdje živi sa svojom djevojkom, a to sve iz razloga što B., kad je loše, polomi sve po stanu. Dešavalo se da u takvim njegovim (B.) stanjima ona bježi od njega, pa je on sustigne i izbije. Dešavalo se da više puta i ne spava u kući. Na sreću, nada se da se sve to završilo sa ovom poslednjom hospitalizacijom. Sada je B. pod terapijom koju uzima redovno tako da je sad i sa ocem u dobrim odnosima, sjede i pričaju. Dalje je </span><span class="span1">navela da je čudi da je tužilac ovo procesirao, jer kad je B. davao izjavu izvrijeđao je i tužioca i pisarku, tako da nije ni mislila da će ovo doći na sud. Navela je da ona zbog B. ne može da radi, a sve ih finansira njen bivši suprug. B. je ranije pokušavao i nju da smjesti u D., a to je bila njegova osveta zato što je bio u D. i smatrao je da su oni krivi zbog toga. Razlog svega ovoga je njegovo psihičko stanje. Jednostavno oni ne žele da dignu ruke od svog sina, 5 godina pokušavaju da ga liječe. I u bolnici je pravio probleme, bilo je svašta, a nadaju se da više neće biti. Na pitanje zastupnika optužbe je navela da tog dana na oštećenom nije primijetila nikakve povrede. Na pitanje okrivljenog je navela da B. ima bolest hidrodermatitis i polikolitis, to je bolest koja se manifestuje u vidu oteklina koje nakon nekog vremena puknu. Kako je navela i sada mu je zatvoreno jedno oko i sada, kada bi ga neko vidio, mislio bi da ga je neko tuko. To je hronična bolest. Od toga ostaju ožiljci, to je oteklina koja na kraju pocrveni, sada mu je oko oteklo i crveno kao da ga je nešto ujelo. Na sledeće pitanje okrivljenog, da li je tačno da je neposredno prije ovog događaja B. lomio po njenoj kući gdje živi, navela je da je njen stan urnisao, tu treba potpuno renoviranje. B. čak sam zna u svom stanu da lomi lajsne, da lupa i udara po vratima. To se iks puta dešavalo. B. nije parkirao auto ispred kuće ko zna od kada. Te noći, kada je bio ovaj događaj, ona je bila kod komšinice. U jednom trenutku ju je zvao B. i rekao joj da je zvao policiju. Tada je ona došla i tu više nije maltene bilo tuče. B. i B. su bili jedno do drugoga. Misli da je to B. sve htio da smjesti B. Međutim, kako je navela ne može da se sjeti svih situacija. </span>
</p>
<p>
<span class="span1">Svjedok Z. M., sin okrivljenog, a brat oštećenog, je u svom iskazu u prethodnom postupku naveo da je živio sa svojim bratom Z. B. i majkom R. u porodičnoj kući u S. do 20.11.2014.godine, kada se odselio iz kuće i sada živi u B.. Naime, u toj kući na jednom spratu je živjela njegova majka i brat B., a na spratu je živio on. U kući pored ove živi njegov otac Z. B.. Morao je da napusti kuću zato što njegov brat B. ima psihičkih problema i to zadnjih 6-7 godina. U aprilu 2014.godine je morao da napusti kuću jer mu je B. došao na sprat u kome je živio sa djevojkom i polomio mu sve stvari koje je imao, kao i ulazna vrata. Nakon toga je pošao u policiju kako bi prijavio ovaj slučaj. Međutim, policajci nijesu htjeli da zaprime prijavu, jedan o inspektora mu je tada rekao "dosta mi je vas Z." iako su on i njegova cijela porodica ugroženi od B., jer nemaju drugi način da se zaštite, jedino da ga prijavljuju policiji. Sama činjenica što je morao da se iseli iz kuće i da živi kao podstanar dovoljno govori u kakvoj se situaciji nalazi. Njegov brat se nalazi u takvom psihičkom stanju da može da se očekuje da nekoga izbode nožem. Više puta je B. fizički zlostavljao i majku R.. Pokušavao je da zaštiti svoju majku, međutim B. i dalje nastavlja da je psihički i fizički maltretira. Isto tako, povremeno nasrne i na oca, često puta mu prijeti, vrijeđa ga, psihički ga maltretira, otac izbjegava svaki sukob i često napusti kuću ili ako se to dešava u dvorištu, on napusti dvorište i ode. Tako da fizičke sukobe uvijek izaziva njegov brat B. Z., koji je bio na liječenju 4-5 puta u D. u K.. Puštan je uz obavezu da redovno koristi terapiju i da redovno dolazi na kontrolu. Svaki put kada je pušten iz bolnice u Kotoru to je bilo na insistiranje majke, jer je ona svakodnevno tamo išla i molila ljekare da ga puste. Dana 01.11.2014.godine bio je na spratu svoje kuće sa svojom djevojkom i prijateljima, kada je njegova majka ušla kod njih u sobu i rekla "Gdje si M. ovi dvoje se poklaše". Izašao je ispred kuće da vidi šta rade njegov otac i brat i vidio je da se oni dovikuju, odnosno B. je govorio "Zapamtićeš me, osvetiću se, dođi R. da idemo u policiju da ga prijavim". Sukob između njih dvojice nije vidio ali vjeruje da je bio, zato što je i otac sam rekao da ga je izbio i da nije mogao više to da trpi i da više ne zna šta će da radi. Dva dana nakon toga, dok je bio poslovno odsutan, B. je došao na sprat kuće, iako nije pričao sa njim, i u prisustvu njegove djevojke, pričao je kao sprema osvetu za B., njihovog oca. Dalje je naveo da se on, njegov otac i majka nalaze u bezizlaznoj situaciji jer je B. psihički bolestan, plaše se da nekog ne ugrozi. Njegova majka je sklonila sve noževe iz kuće radi </span><span class="span1">bezbjednosti da B. ne bi nekoga životno ugrozio. Inače B. je zavisnik od narkotira i misli da je, pored psihičkih problema, i to je jedan od uzroka ovakog njegovog ponašanja. Dalje je naveo da je u aprilu mjesecu 2014.godine skrenuo pažnju B. da ako još jednom fizički nasrne na majku da će imati posla sa njim. Nakon toga je B. uzeo nož, razvalio vrata na spratu na kojem živi svjedok, on se na spratu tada nalazio sa svojom djevojkom i majkom R., koja je, nakon što je B. razvalio vrata i iščupao ih iz štoka, držala ta vrata da ne bi došlo do fizičkog kontakta. Poslije nekih minut B. je odustao i vratio se u svoj stan, a tom prilikom je vidio nož u njegovoj ruci i tom prilikom mu je B. govorio "ubiću te, zaklaću te". Kasnije toga dana je B. ušao na sprat i polomio mu je stvari - televizor, sto, probušio je oštrim predmetnom, najverovatnije nožem, sliku koja se nalazila na zidu, napravio rupu na TV koja djeluje da nije bila od pesnice. U vezi svega ovoga je otišao u policiju i htio je da prijavi slučaj međutim oni sa njim nijesu uopšte htjeli da razgovaraju. Čak je i prije ovog dolazio u policiju nakon što je polomio ulazna vrata, prijavio je šta se desilo u kući i da je B. opasan, da će mu polomiti stvari, međutim policajci su mu rekli "ajde, ajde kući". Takođe, B. mu je više puta slao prijeteće poruke i sa tim je upoznao policiju, međutim policija nije reagovala. Sama činjenica da se iselio iz kuće dovoljno govori da se osjeća ugroženim od svoga brata B. i da samo čeka dan da ga izbode nožem. Na glavnom pretresu dana 02.09.2015. godine je naveo </span><span class="span1">da u porodici imaju dosta sporova i tužbi zato što je B. psihički bolestan i što je agresivan i često puta fizički nasrće i na njega, i na oca i na majku. Jednom prilikom zna da je majka imala 50 udaraca u glavu koje joj je zadao B.. Međutim, majka nije htjela da podnosi prijave protiv B.. Uglavnom B. je često agresivan i prema njemu i ocu, dešavalo se da i otac i on nisu mogli da ga savladaju. B. je od njega 40 kg teži, a svjedok ima 80 kg. Sad skoro unazad mjesec i po dana opet je napao oca i izudarao ga. B. je opet hospitalizovan i imaju dosta problema sa njim. Što se tiče te noći, došla je majka i rekla "pobiše se" i vidio je da i B. ima nekih povreda, a vidio je i da otac ima nekih povreda i misli da je tada B. i zvao policiju. Dalje je naveo da se oni jednostavno moraju braniti od njega i da smatra da B. nimalo nije oštećen u ovom postupku. Od cijele familije niko nije provocirao svađu i raspravu nego B., uvijek nešto nađe i napravi probleme, niko iz familije, sem B., ne vrši nasilje u porodici. Već mjesec dana se B. nalazi u D. u K.. I otac i majka su napustili posao i jednostavno trpe nasilje i psihičko i fizičko, a kad se suprostavljaju onda oni budu procesuirani sve po B. prijavama. </span>
</p>
<p>
<span class="span1">U nalazu i mišljenju vještaka medicinske struke dr N. R. Kt 593/14 od 14.12.2014.godine, koji je nalaz vještak dao na osnovu medicinske dokumentacije za oštećenog Z. B. i okrivljenog Z. B., vještak je naveo da su kod Z. B. dijagnostikovane sledeće tjelesne povrede: ogrebotine u predjelu čela, ogrebotina u predjelu lica, ogrebotine i crvenila u predjelu leđa, ogrebotina u predjelu desne noge. Ove povrede su posledica dejstva oštrice mehaničkog oruđa i iste su mogle nastati udarcima, tj. tangencijalnim dejstvom nekog oštrog dijela drvene letve-štapa, ili za to nekim drugim pogodnim oruđem. U vrijeme nanošenja ove povrede se kvalifikuju kao lake tjelesne povrede. Takođe kod oštećenog Z. B. su dijagnostikovani i otoci u predjelu obije podlaktice, a koji su posledica dejstva tupine mehaničke sile i nastali su usled višekratnog direktnog dejstva aktivno zamahnutog mehaničkog oruđa - više udaraca, moguće i drvenom letvom - štapom ili za to nekim drugim pogodnim oruđem. Ove povrede imaju karakteristike tzv. "odbrambenih povreda" koje nastaju u okolnosti kada osoba izlaže predmetnom oruđu ruke u cilju zaštite glave i trupa od povređivanja. U vrijeme nanošenja, ove povrede se kvalifikuju kao lake tjelesne povrede. Zbirno posmatrano sve zadobijene povrede se kvalifikuju kao laka tjelesna povreda. Vještak je dalje naveo da je kod Z. B. dijagnostikovana sledeće tjelesna povreda - oguljotina u predjelu vrata. Navedena povreda je posledica dejstva tupine mehaničke sile i nastala je usled jednokratnog direktnog dejstva aktivno zamahnutog </span><span class="span1">mehaničkog oruđa - udarca, moguće i vrhom drvenog štapa ili za to nekim drugim pogodnim oruđem. U vrijeme nanošenja ova povreda se kvalifikuje kao laka tjelesna povreda. </span>
</p>
<p>
<span class="span1"> </span><span class="span1">Vještak medicinske struke dr N. R. je na glavnom pretresu dana 07.07.2015.godine, a izjašnjavajući se na konstatacije okrivljenog da oštećeni ima određena oboljenja u vidu zapaljenja znojnih žlijezda i zapaljenja korijena dlake, te da se usled istih na njegovom tijelu nalaze brojni ožiljci, naveo da u dostavljenoj medicinskoj dokumentaciji na tijelu Z. B. nijesu opisani ožiljci već svježe povrede, kao i svježi vidljivi tragovi krvi iz nosa. S tim u vezi, kako je naveo, na osnovu dostavljenog izvještaja, opisane tjelesne povrede se ne mogu dovesti u vezu sa ranije dijagnostikovanim zapaljenjima žlijezda i korijena dlake. Dalje je vještak pojasnio da folikulitis predstavlja hronično zapaljenje korijena dlake dominantno izraženo u kosmatim predjelima tijela i to na poglavini, licu kod muškaraca, podpazdušnom i preponskom predjelu. Klinički znaci ove bolesti, a u zavisnosti od težine oboljenja, se dominantno manifestuju u vidu spoljašnjih efluorescencija, tj. laički-bubuljica, čireva, tj. gnojanica, u predjelu korijena dlaka, a koje mogu dovesti do nastanka ožiljaka. Hidraadenitis je hronično zapaljenje znojnih žlijezda sa veoma sličnim kliničkim manifestacijama. Na pitanje okrivljenog da li postoji procenat vjerovatnoće da ljekar koji je pregledao B. to veče, a ne znajući prethodno za ove B.ve bolesti, pogriješio u opisu tih povreda koje je konstatovao na B., vještak je naveo da je svaki ljekar opšte prakse stručno obučen da opiše nalaz na pacijentu, a što podrazumijeva i opis povreda, ožiljaka, ili drugih kožnih manifestacija bilo povreda ili bolesti. Da li je konkretni ljekar obavio svoj posao stručno, odnosno da li je napravio grešku u opisu to ne može cijeniti, a da pri tome nije obavio pregled Z. B. u bliskom vremenskom periodu kada i ljekar HMP. </span>
</p>
<p>
<span class="span1">U nalazu i mišljenju vještaka neuropsihijatra dr S. M. od 15.07.2015.godine, koji nalaz je vještak dao na osnovu medicinske dokumentacije za oštećenog Z. B., koju je sud pribavio od Specijalne bolnice za psihijatriju D. K., te na osnovu svih podataka iz spisa predmeta, je navedeno da se uvidom u medicinsku dokumentaciju može zaključiti da se Z. B. u višegodišnjem periodu u više navrata liječio u Specijalnoj bolnici Dobrota u Kotoru, pod dijagnozom neorganske nespecifikovane psihoze. Tako je vještak naveo da se u otpusnoj listi Specijalne bolnice Dobrota Kotor u kojoj je Z. B. liječen od 31.08.2013.godine do 14.10.2013.godine, navodi da kod Z. B., na prijemu i u početku hospitalnog tretmana, kliničkom slikom dominira emocionalna nestabilnost, tranzitorni ataci psihotične anksioznosti, nisko - strukturisani mehanizmi odbrane, disimulativne tendencije, izražen otpor prema psihofarmako terapiji, redukcija insight. Takođe vještak je naveo da se u istoriji bolesti navodi da, prema izvještaju psihijatra dr P., unazad mjesec dana fizički napada majku, a na dan prijema prema navodima MUP-a, intervenisala je policija zbog pacijentove prijetnje ocu da će ga ubiti, nasrtaja na brata nožem. Takođe se navodi da je pregledan u CMZ Bar dana 10.12.2013.godine, kada je naveo da je konzumirao PAS, te da ga od prije 4 godine prati tajna služba. Kod poslednje hospitalizacije u istoj ustanovi 2015.godine navodi se da je aktuelna admisija indikovana zbog pogoršanja osnovne bolesti, a nakon krize svijesti i pregleda interniste. Na prijemu je logoreičan, hostilan....svadljiv, nepredviljiv, impulsivan, sniženog frustracionog praga, bez uvida i kritičnosti. Vještak je dalje naveo da se dijagnoza F 29-neorganska nespecifikovana psihoza, klasifikuje kao teži duševni poremećaj. U fazama pogoršanja bolesti sa manifesnim psihotičnim simptomima Z. B. je ispoljavao agresivno ponašanje prema članovima familije. Konačno vještak je dao mišljenje da se uvidom u medicinsku dokumentaciju može zaključiti da se Z. B. liječi od duševne bolesti koja se klasifikuje F-29 - neorganska nespecifikovana psihoza, odnosno prema pravnoj terminologiji, kao teži duševni poremećaj. U fazama pogoršanja bolesti se manifestnim psihotičnim simptomima, koji su najčešće </span><span class="span1">uzrokovani prekidom terapije psihofarmaka, Z. B. je ispoljavao sklonost agresivnom ponašanju prema članovima familije na verbalnom i fizičkom planu. Ovaj vid poremećaja zahtijeva stalno liječenje i kontrole od strane nadležnog psihijatra. </span>
</p>
<p>
<span class="span1">U Uvjerenju</span><span class="span2"> JZU Zavoda za hitnu medicinsku pomoć CG Podgorica br. 8574 od 21.09.2015.godine je navedeno da se Z. B., rođen 1961 godine, javio na pregled dana 02.11.2014.godine u 15,54 časova i da je u protokolu zaveden pod brojem 15410/Bar te da je pri pregledu dežurni ljekar bio T. M.. U izvještaju je konstatovano da je poslat od strane službenika MUP-a iz Sutomora, da bi se opisale povrede. Navodi da je došlo do tuče sa sinom i da ga je sin udario drvenom okruglom letvom, prečnika oko 4-5 cm, u predjelu vrata. Vidljiva oguljotina veličine oko 2 x 2 cm. Druge povrede negira i vidljive. Dijagnoza Y04 VLC excoriat. in regio colli. </span>
</p>
<p>
<span class="span2"></span><span class="span1">Iz izvoda iz KE za okrivljenog Z. B. pribavljen od Ministarstva pravde Podgorica br. 0203 /18001 od 27.03.2015.godine, utvrđuje se da imenovani do sada nije osuđivan. </span>
</p>
<p>
<span class="span2">Tokom postupka je nesporno utvrđeno da je navedenog dana, u dvorištu porodične kuće Z. B. u S., došlo do fizičkog obračuna izmedju okrivljenog Z. B. i njegovog sina B., te da je u tom događaju Z. B. zadobio lake tjelesne povrede bliže opisane u izreci presude, koju mu je nanio ovdje okrivljeni i to tako što ga je više puta udario drvenom letvom u predjelu glave i tijela. Takođe je tokom postupka nesporno utvrđeno da je i okrivljeni zadobio laku tjelesnu povredu i to oguljotinu u predjelu vrata, a koju povredu mu je nanio oštećeni Z. B. i to tako što ga je takođe drvenom letvom udario u predjelu vrata. </span>
</p>
<p>
<span class="span2">Po ocjeni suda okrivljeni Z. B. je konkretnom prilikom potupao u nužnoj odbrani. Nužna odbrana je ona odbrana koja je neophodno potrebna da učinilac od svog dobra ili dobra drugog odbije istovremen ili neposredno predstojeći protivpravan napad. Da bi postojala nužna odbrana mora postojati napad od strane čovjeka, napad mora biti protivpravan, stvaran i usmjeren protiv nekog pravnog dobra. Odbrana se mora odnositi na odbijanje napada, mora biti usmjerena protiv napadača i istovremena sa napadom. U konkretnom slučaju, po mišljenju suda, okrivljeni Z. B. je postupao u nužnoj odbrani. </span>
</p>
<p>
<span class="span2">Naime, okrivljeni u svojoj odbrani nije sporio da je svom sinu Z. B. zadao nekoliko udaraca drvenom letvom. Međutim, u svojoj odbrani je naveo da je njegov sin B. prvi njega napao i nasrnuo na njega i to tako što ga je drvenom letvom gađao i pogodio u predjelu vrata, da su se zatim njih dvojica rvali i da ga je B. više puta udario rukama i nogama u predjelu glave i tijela, a da je on, braneći se, zadao nekoliko udaraca B. u predjelu tijela. Dalje je u svojoj odbrani detaljno iznio hronologiju problema koje imaju u porodici vezano za sina B., navodeći da se B. unazad 5-6 godina liječi od psihičkih problema, te da je uz to još i ovisnik o drogama i da je konstantno čitava porodica već godinama izložena nasilju sa njegove strane. Potencirao je činjenicu da je B. svoju majku, a njegovu bivšu suprugu R., više puta napadao, kao i brata, koji se, zbog problema koje imaju sa B., iselio iz kuće u kojoj su zajedno živjeli. Sud je tokom postupka saslušao i Z. R., bivšu suprugu ovdje okrivljenog, a majku oštećenog Z. B., kao i Z. M., sina okrivljenog, a brata oštećenog. Iz njihovih iskaza se nesporno utvrđuje da već godinama imaju velikih problema sa B.. Tako je svjedok Z. R. navela da je B., osim što je fizički zlostavlja, par puta polomio sve stvari po kući, da je slomio kola okrivljenog, da je nju tukao zbog čega se dešavalo da ona više puta ne spava u svojoj kući. O ponašanju Z. B. je dao svoj iskaz i Z. M., koji je takođe detaljno u prethodnom postupku i na glavnom pretresu opisivao njihovu porodičnu situaciju, ističući da svi oni u kući trpe nasilje, i fizičko i psihičko, a da to nasilje u kući upravo vrši B.. Prema tome, iskazima ova dva svjedoka u cjelosti su potvrđeni navodi odbrane okrivljenog da su članovi porodice Z. izloženi i fizičkom i psihičkom nasilju koje upravo vrši ovdje oštećeni Z. B. i to već više godina. </span>
</p>
<p>
<span class="span2">S toga sud odbranu okrivljenog, koja se odnosi na događaj koji je predmet ovog postupka, odnosno u dijelu da je on prvi napadnut od strane svog sina Z. B. i da tek nakon toga on reaguje i zadaje mu udarce drvenom letvom, prihvata jer je logična, jasna i ubjedljiva. Sud smatra da je okrivljeni, osim što je vjerno opisao svoju mukotrpnu i tešku porodičnu situaciju, koja je posledica ponašanja ovdje oštećenog, isto tako objektivno predstavio i predmetni događaj, odnosno njegov početak. Tako je sud utvrdio da je upravo ovdje oštećeni Z. B. napao okrivljenog i to tako što ga je letvom udario u predjelu vrata, od čega je okrivljeni i zadobio oguljotinu, a koja oguljotina je nastala, kako je to u svom nalazu naveo vještak medicinske struke dr N. R., dejstvom aktivnom zamahnutog mehaničkog oruđa, vrhom drvenog štapa ili za to nekim drugim pogodnim oruđem. Nakon ovoga okrivljeni je letvom udario nekoliko puta oštećenog i pri tom mu nanio lake tjelesne povrede bliže opisane u izreci presude. Iz odbrane okrivljenog se takođe utvrđuje da su se konkretnom prilikom on i njegov sin B. rvali. Svjedok Z. M. je u svom iskazu naveo da on nije vidio predmetni događaj, već da je izašao tek na poziv svoje majke Z. R., koja je ušla u njegovu sobu i rekla "gdje si M. ovi dvoje se poklaše". Tada je izašao ispred kuće i vidio je oca i brata, međutim kako je naveo, nije vidio sukob, ali vjeruje da je sukoba bilo zato što je sam otac rekao da je izbio B. jer ne može više to da trpi i da ne zna šta će da radi. Na glavnom pretresu je naveo da je vidio da i B. i otac imaju nekih povreda. Svjedok Z. R. je u svom iskazu na glavnom pretresu navela da, kada je ona došla, a nakon što ju je pozvao B. i rekao da je zvao policiju, da tu nije bilo tuče izmedju njih dvojice, već da su okrivljeni i oštećeni stajali jedan do drugog i da jednostavno ne može da se sjeti svih situacija s obzirom da ih je bilo puno. Prema tome, ni Z. R., ni Z. M. nijesu očevici predmetnog događaja, pa se shodno tome nijesu ni mogli izjašnjavati na okolnosti kako je došlo do predmetnog događaja i ko je započeo taj fizički sukob. S druge strane, oštećeni Z. B. je u prethodnom postupku, opisujući predmetni događaj, naveo da je telefonom pozvao svoga oca i da mu je tada otac uputio više riječi uvrede i pozvao ga napolje da se biju, a kada je izašao iz kuće, čuo je uvrede i vidio je kako okrivljeni trči prema njemu držeći motku u rukama, zatim mu je okrivljeni prišao i izudarao ga tom motkom, a on nije uspio da se odbrani. Dalje je naveo da on jeste podigao jednu motku koju je držao ispred vrata, ali da nije uspio niti jednom da udari svog oca. Iskaz oštećenog iz prethodnog postupka sud ne može prihvatiti jer je oštećeni, opisujući predmetni događaj, sebe isključivo opisao kao žrtvu, pokušavajući da predstavi svoga oca kao nasilnika koji ga je, ničim izazvan, izudarao drvenom letvom, a što je demantovano odbranom okrivljenom, kao i iskazima njegovog brata i majke, koji su, po mišljenju suda, objektivno i istinito predstavili kompletnu porodičnu situaciju, a iz čijih iskaza se nesporno utvrđuje da je upravo oštećeni taj koji prouzrokuje i započinje sve konflikte u porodici, te da upravo on fizički nasrće na članove svoje porodice. Takođe, iskaz oštećenog je demantovan nalazom vještaka medicinske struke, iz kojeg se nesporno utvrđuje da je okrivljeni u predmetnom događaju zadobio povredu - oguljotinu u predjelu vrata koja je nastala usled jednokratnog direktnog dejstva aktivno zamahnutog mehaničkog oruđa-udarca, moguće i vrhom drvenog štapa, a iz odbrane okrivljenog, koju je sud cijenio kao objektivnu, istinitu i logičnu, se nesporno utvrđuje da mu je tu povredu drvenom letvom zadao upravo oštećeni Z. B. i to upravo u predmetnom događaju. Naime, u Izvještaju ljekara jedinice za HMP u Baru na ime Z. B., u kojoj je opisana predmetna povreda, je kao datum pregleda naveden dan 02.10.2014. godine. S obzirom da je predmetni događaj bio dana 01.11.2014. godine to je sud zatražio od JZU Zavoda za hitnu medicinsku pomoć Podgorica da dostave podatak iz svog djelovodnika kojeg dana je okrivljeni Z. B. pregledan u JZU Zavodu za hitnu medicinsku pomoć u Baru, pa je Zavod za hitnu medicinsku pomoć Podgorica dostavio uvjerenje da je okrivljeni pregledan dana 02.11.2015. godine u 15:54h, što znači malo manje od 19 časova nakon predmetnog događaja, a okrivljeni je na glavnom pretresu pojasnio da se javio </span><span class="span2">sutradan u Hitnu medicinsku pomoć i to po preporuci policije. S toga je za sud nesporno da je okrivljeni laku tjelesnu povredu u predjelu vrata zadobio u predmetnom događaju i da mu je istu nanio njegov sin, ovdje oštećeni Z. B. i to drvenom letvom. Osim toga, iskaz oštećenog koji je dao u prethodnom postupku je prilično konfuzan i nelogičan. Uostalom, sud je proveo i vještačenje po vještaku neuropsihijatru, prethodno pribavivši od Specijalne bolnice Dobrota iz Kotoru medicinsku dokumentaciju za oštećenog. Tako je sud iz nalaza vještaka dr S. M., neuropishijatra, utvrdio da oštećeni boluje od duševne bolesti F 29 - neorganske, nespecifikovane psihoze, koja predstavlja teži duševni poremećaj, te da u fazama pogoršanja bolesti Z. B. ispoljava agresivno ponašanje prema članovima familije kako verbalno tako i fizičko. Iz medicinske dokumentacije koju je sud pribavio od Specijalne bolnice Kotor, utvrđuje se da se još od 2010.godine Z. B. liječio u ovoj bolnici, te da je u istoriji bolesti, još u 2010.godini, konstatovano da je sklon povremenim izlivima bijesa i agresivnosti koji su usmjereni uglavnom prema roditeljima. U izvještaju iz 2013.godine, kada je oštećeni boravio u ovoj bolnici u periodu od 31.08.2013.godine do 14.10.2013.godine, je konstatovano da "otac navodi sve češće situacije da pacijent izgubi kontrolu nad ponašanjem, kada postaje surov, agresivan i destruktivan, naročito prema majci...". "Na dan prijema nasrnuo fizički na majku, prije toga polomio prozor i počupao cvijeće...". Takođe je u ovoj medicinskoj dokumentaciji i to od 09.04.2014.godine, navedeno da je na osnovu medicinske dokumentacije (izvještaj dr B. P.) ljekar saznanje da pacijent unazad mjesec dana fizički nasrće na majku, da je na dan prijema 08.04.2014.g intervenisala policija zbog pacijentove prijetnje ocu da će ga ubiti, nasrtanja na brata sa nožem, te je u ovom izvještaju navedeno da je pacijent Z. B. fizički hospitalizovan i mehanički fiksiran. Bolnica Kotor je sudu dostavila medicinsku dokumentaciju kojom se utvrđuje da je oštećeni liječen i tokom 2015.godine kada je primljen jer je bio svadljiv, nepredvidljiv, impuslivan i slično. Prema tome i medicinskom dokumentacijom su u cjelosti potvrđeni navodi kako ovdje okrivljenog, tako i svjedoka Z. M. i Z. R., da su unazad 4-5 godina izloženi konstantnom nasilju od strane Z. B. i to kako prije ovog spornog događaja, tako i nakon toga. Kada se sve ovo dovede u vezu, apsolutno se odbrana okrivljenog za sud javlja kao istinita, logična i uvjerljiva, odnosno sud je nesporno utvrdio da je navedene noći, odnosno 01.11.2014.godine, ovdje okrivljeni Z. B. bio napadnut od svog sina Z. B., a da je postupanje okrivljenog, bliže opisano u izreci presude, bilo usmjereno na odbijanje napada. Okrivljeni je u svojoj odbrani tvrdio da je drvenom letvom udarao oštećenog samo u predjelu tijela-ruku i, eventualno zadnjice, sporeći da ga je udarao po glavi, a navodeći da su povrede na glavi posledica bolesti </span><span class="span1">folikulitis i hidraadenitis. Na te okolnosti je sud na glavnom pretresu saslušao vještaka medicinske struke dr N. R. koji je pojasnio da folikulitis predstavlja hronično zapaljenje korijena dlake dominantno izraženo u kosmatim predjelima tijela i to na poglavini, licu kod muškaraca, podpazdušnom i preponskom predjelu, a da se klinički znaci ove bolesti, u zavisnosti od težine oboljenja, dominantno manifestuju u vidu spoljašnjih efluorescencija, tj. laički bubuljica, čireva, tj. gnojanica, u predjelu korijena dlaka, a koje mogu dovesti do nastanka ožiljaka. Hidraadenitis je hronično zapaljenje znojnih žlijezda sa veoma sličnim kliničkim manifestacijama. Dalje je vještak pojasnio da se, na osnovu dostavljenog izvještaja za oštećenog, opisane tjelesne povrede ne mogu dovesti u vezu sa ranije dijagnostikovanim zapaljenjima žlijezda i korijena dlake, s obzirom da u dostavljenoj medicinskoj dokumentaciji na tijelu Z. B. nisu opisani ožiljci već svježe povrede. Prema tome, prihvatajući izjašnjenje vještaka medicinske struke, kao i njegov osnovni nalaz i mišljenje, sud je utvrdio da su i povrede odnosno ogrebotine u predjelu čela i lica nastale kao posledica udaraca koje mu je zadao ovdje okrivljeni drvenom letvom. Međutim, ovi navodi okrivljenog (da nije udarao štećenog letvom u predjelu glave) nisu takvog značaja da mogu obezvrijediti njegovu cjelokupnu </span><span class="span1">odbranu, posebno u dijelu koji se odnosi na sam početak sukoba, jer je aspolutno životno moguće, a imajući u vidu konkretnu situaciju u kojoj dolazi do fizičkog obračuna između njih dvojice letvama, i kada se oni i rvaju, razmjenju udarce i padaju na podlogu, što je sve istako u svojoj odbrani okrivljeni, da okrivljeni i ne zna tačno gdje je sve udarao oštećenog drvenom letvom. </span>
</p>
<p>
<span class="span2">Prema tome, imajući u vidu ne samo ovaj jedan trenutni događaj, nego cijenjeći kompletnu situaciju porodice Z. sud smatra da je okrivljeni konkretnom prilikom postupao u nužnoj odbrani. </span>
</p>
<p>
<span class="span2">Nužna odbrana je ona odbrana koja je neophodno potrebna da bi učinilac od sebe ili drugog odbio istovremeni protivpravni napad. Da bi postojala nužna odbrana mora postojati napad od strane čovjeka, napad mora biti protivpravan, stvaran i usmjeren protiv nekog pravnog dobra. Odbrana se mora odnositi na odbijanje napada, mora biti usmjerena protiv napadača i istovremena sa napadom i mora biti neophodno potrebna kako bi napadnuti spriječio protivpravni napad. U konkretnom slučaju okrivljeni B. Z. je postupao u nužnoj odbrani, s obzirom da ga je, kako je utvrdjeno, njegov sin B. prvi udario letvom u predjelu vrata nanoseći mu pritom laku tjelesnu povredu. Odbijajući ovaj napad B. Z. je u udario oštećenog više puta drvenom letvom. Prema tome, napad B. Z. na ovdje okrivljenog je bio protivpravan i usmjeren protiv tjelesnog integriteta B. Z.. Postupanje okrivljenog je bilo usmjereno na odbijanje napada i protiv napadača. Takodje njegova odbrana je bila istovremena sa napadom, jer je u trenutku njegovog reagovanja napad trajao, i srazmjerna je u pogledu sredstva i vrijednosti ugroženog dobra. Okrivljeni je bio od strane oštećenog napadnut letvom, pa je i on, braneći se, koristio letvu kao sredstvo kojim odbija napad, a koje letve, po mišljenju suda, predstavlju sredstva podobna da tijelo teško povrijedi ili zdravlje teško naruši. Takođe, imajući u vidu da je oštećeni 27 godina mlađi od okrivljenog, pa samim tim i fizički jači od njega, to je, po mišljenju suda, samo sa više udaraca okrivljeni mogao odbiti napad oštećenog.</span>
</p>
<p>
<span class="span2">Sud je u izreci presude precizirao optužnicu. U postupku je utvđeno da je okrivljeni Z. kritičnom prilikom postupao u nužnoj odbrani, te je stoga bilo potrebno precizirati optužni predlog u dijelu koji opisuje napad B. Z. i postupanje B. Z. prilikom odbijanja tog napada. Ocjenjeno je da izreka presude preciznije predstavlja utvrdjeno činjenično stanje u odnosu na optužni predlog, da se navedenim preciziranjem ostaje se u okviru istog životnog dogadjaja i da se ne narušava identitet optužbe i presude. </span>
</p>
<p>
<span class="span2">Sud je oštećenog B. Z. shodno čl. 239 st. 2 ZKP-a</span><span class="span3"> </span><span class="span2">uputio da imovinskopravni zahtjev ostvaruje u parničnom postupku, s obzirom da je sud donio presudu kojom je okrivljenog oslobodio od optužbe. </span>
</p>
<p>
<span class="span2">Okrivljenom Z. B. je bilo stavljeno na teret - nedozvoljeno držanje oružja i eksplozivnih materija iz čl. 403 st. 1 KZ. </span><span class="span1">S obzirom da je zastupnik optužbe odustao od optužbe protiv okrivljenog, to je donijeta presuda kojom se optužba odbija na osnovu čl. 372 st. 1 tač. 1 ZKP-a.</span>
</p>
<p>
<span class="span2">Odluka o troškovima krivičnog postupka donijeta je na osnovu čl. 230 st.1 ZKP-a s obzirom da je donijeta presuda kojom je okrivljeni oslobođen od optužbe, odnosno da je prema njemu odbijena optužba. Tako je odlučeno da troškovi krivičnog postupka padaju na teret budžetskih sredstava suda.  </span>
</p>
<p>&nbsp;</p>
<p>
<span class="span2">Na osnovu izloženog odlučeno je kao u izreci presude.</span>
</p>
<p>&nbsp;</p>
<p>
<span class="span4"></span>
</p>
<p>
<span class="span1"></span><span class="span1">OSNOVNI SUD U BARU</span>
</p>
<p>
<span class="span1"></span><span class="span1"></span><span class="span1">Dana 13.10.2015. godine</span>
</p>
<p>&nbsp;</p>
<p>&nbsp;</p>
<p>
<span class="span1">ZAPISNIČAR,                                                                                   S U D I J A,           Ana Stanišić                                                           </span><span class="span1"></span><span class="span1">       Aleksandra Leković             </span>
</p>
<p>&nbsp;</p>
<p>&nbsp;</p>
<p>&nbsp;</p>
<p>
<span class="span1">PRAVNA POUKA: Protiv ove presude može se izjaviti žalba Višem sudu u Podgorici a putem ovog suda u roku od 8 dana od dana prijema pismenog otpravka presude. </span>
</p>
<p>&nbsp;</p>
<p>
<span class="span1">DNA</span>
</p>
<p>
<span class="span1">1 x u spise,1 x ODT-u Bar,1 x okrivljenom,1 x oštećenom</span>
</p>
<p>&nbsp;</p>
</div>
</div>


</body>