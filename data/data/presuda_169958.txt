<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-weight:800}
.span2{;font-size:12pt;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:center;">
<span></span>
</p>
<p>&nbsp;</p>
<p style="text-align:right">
<span>K.br.960/11</span>
</p>
<p>&nbsp;</p>
<p style="text-align:center;">
<span>U IME CRNE GORE</span>
</p>
<p>&nbsp;</p>
<p>&nbsp;</p>
<p>
<span>OSNOVNI SUD U PODGORICI, kao prvostepeni, krivični, po sudiji Larisi Mijušković-Stamatović, uz učešće Valentine Vukašinović, kao zapisničara, u krivičnom predmetu protiv okrivljenih:R.D. iz Podgorice zbog krivičnog djela nesavjesno pružanje ljekarske pomoći iz čl. 290 st.1 Krivičnog zakonika, O.LJ., P.S., M.G. i B.B., svi iz Podgorice, zbog krivičnog djela nesavjesno pružanje ljekarske pomoći iz čl. 290 st.2 u vezi st.1 Krivičnog zakonika. odlučujući po optužnom predlogu ODT-a Podgorica Kt.br.1853/11-2 od 26.12.2011. godine, kojeg je na glavnom pretresu zastupao Baković Enis zamjenik ODT-a Podgorica, nakon glavnog i javnog pretresa održanog dana 21.04.2015.godine u prisustvu zastupnika optužbe, okrivljenog R.D. sa branocem Kalezić Savom adv. iz Podgorice, okrivljenih P.S. i O.LJ. sa braniocem Bešović Bojanom adv.iz Podgorice, po zamjeničkom punomoćju adv.Babović Saše, okrivljenog M.G., okrivljene B.B. sa braniocem Simović Minjom adv.iz Podgorice po zamjeničkom punomoćju adv.Simović Branka, te predstavnika oštećene porodice M.LJ., a u odsustvu uredno obaviještenog punomoćnika oštećene porodice adv. Jovović Duška iz Cetinja, donio je, a dana 24.04.2015.godine i javno objavio,</span>
</p>
<p>&nbsp;</p>
<p>&nbsp;</p>
<p style="text-align:center;">
<span>P R E S U D U </span>
</p>
<p>&nbsp;</p>
<p>
<span>Okrivljeni :</span>
</p>
<p>&nbsp;</p>
<p>
<span>1. R.D., zvani Š., JMBG ..., od oca J. i majke B., rođene K., rođen ... godine u Podgorici, sa prebivalištem u mjestu rođenja ul. .... .., ljekar, oženjen, otac dvoje djece, srednjeg imovnog stanja, ranije neosuđivan, </span>
</p>
<p>&nbsp;</p>
<p>
<span>2. O.LJ., JMBG ..., od oca R. i majke Lj., rođene B., rođena ... godine u Podgorici, sa prebivalištem u mjestu rođenja ul. .... pismena, sa završenom srednjom medicinskom školom, lošeg imovnog stanja, udata, majka jednog djeteta, ranije neosuđivana,</span>
</p>
<p>&nbsp;</p>
<p>
<span>3. P.S., JMBG ..., od oca R. i majke V., rođene J., rođena ... godine u Cetinju, sa prebivalištem u Podgorici ul. ..., pismena, sa završenom srednjom medicinskom školom, srednjeg imovnog stanja, udata, majka troje djece, ranije neosuđivana, </span>
</p>
<p>&nbsp;</p>
<p>
<span>4. M.G., JMBG ..., od oca S. i majke M., rođene V., rođen ... godine u Skoplju, sa prebivalištem u Podgorici ul. ... br..., pismen, sa završenom višom medicinskom školom, oženjen, otac dvoje djece, srednjeg imovnog stanja, ranije neosuđivan,</span>
</p>
<p>&nbsp;</p>
<p>
<span>5. B.B., JMBG ..., od oca M. i majke L., rođene V., rođena .... godine u Podgorici, sa prebivalištem u mjestu rođenja .... bb, pismena, sa završenom srednjom medicinskom školom, srednjeg imovnog stanja, ranije neosuđivana, </span>
</p>
<p>&nbsp;</p>
<p>
<span>Primjenom člana 373 st.1 tač.2 Zakonika o krivičnom postupku</span>
</p>
<p>&nbsp;</p>
<p style="text-align:center;">
<span>OSLOBAĐAJU SE OD OPTUŽBE</span>
</p>
<p>&nbsp;</p>
<p>&nbsp;</p>
<p>
<span>Kojom je predstavljeno da su:</span>
</p>
<p>
<span> </span>
</p>
<p>
<span>Dana 20.07.2009.godine, u Podgorici, zaposleni u Urgentnom bloku, Kliničkog centra Crne Gore, svjesni da mogu učiniti djelo, pa su na to pristali, i to R.D., kao ljekar specijalista urgentne medicine, pri pružanju ljekarske pomoći očigledno nesavjesno postupao, a zdravstveni radnici-medicinski tehničari okrivljeni O.LJ., P.S., M.G. i B.B., pri pružanju medicinske pomoći i njege očigledno nesavjesno postupali i time prouzrokovali pogoršanje zdravstvenog stanja pacijenta, sada pokojnog M.D., na način što okrivljeni R.D. po prijemu pacijenta M.D. za kojeg je znao da je povrijeđen u saobraćajnoj nezgodi, nakon izvršenog kliničkog pregleda i osnovnih dijagnostičkih procedura nije cjelovito sagledao stanje pacijenta i nije preduzeo obavezan pregled stetoskopom, palpaciju grudnog koša i EKG snimanja, što je bio dužan da uradi jer je klinička slika pacijenta i to pad krvnog pritiska, bledilo, gušenje i tegobe na koje se pacijent žalio ukazivalo na unutrašnje krvarenje i ozbiljne povrede grudnog koša i drugih unutrašnjih organa, te nije preduzeo reanimaciju-nadoknadu tečnosti i krvi pacijenta i borbu protiv šoka i nije naložio medicinskom osoblju da pacijenta bez odlaganja, transportuju na rendgenološko odjeljenje, radi vršenja skenera glave i ultrazvuka abdomena, kako bi se utvrdilo mjesto unutrašnjeg krvarenja, niti se u kasnijem periodu interesovao za njegovo zdravstveno stanje i obavljene medicinske postupke, dok okrivljeni O.LJ., P.S., M.G. i B.B. nijesu postupali u skladu sa medicinskim pravilima i oštećenog tretirali kao hitan slučaj sa ustanovljenom dijagnozom “politraumom” i nijesu postupali urgentno, već su u periodu od 06,10 časova do 07,22 časa oštećenog M.D. ostavili u Urgentnom bloku, bez nadzora, pa su ovim propustima prouzrokovali pogoršanje zdravstvenog stanja kod pacijenta M.D. u vidu poremećaja disanja i izlivanja krvi i vazduha u grudnoj duplji odnosno ubrzanog iskrvavljenja,</span>
</p>
<p>&nbsp;</p>
<p>
<span>-čime bi i to okrivljeni R.D. izvršio krivično djelo nesavjesno pružanje ljekarske pomoći iz čl. 290 st.1 Krivičnog zakonika, a okrivljeni O.LJ., P.S., M.G. i B.B., krivično djelo nesavjesno pružanje ljekarske pomoći iz čl. 290 st.2 u vezi st.1 Krivičnog zakonika.</span>
</p>
<p>&nbsp;</p>
<p>
<span>Troškovi postupka padaju na teret budžetskih sredstava Crne Gore.</span>
</p>
<p>&nbsp;</p>
<p>
<span>Oštećena porodica M. se radi postavljenog imovinsko-oravnog zahtjeva upućuje na redovnu građansku parnicu.</span>
</p>
<p>&nbsp;</p>
<p style="text-align:center;">
<span>O b r a z l o ž e nj e</span>
</p>
<p>&nbsp;</p>
<p>
<span>Optužnim predlogom ODT-a Podgorica Kt.br.1853/11-2 od 26.12.2011. godine, kojeg je na glavnom pretresu zastupao zamjenik ODT-a Podgorica Enis Baković,okrivljenom R.D. stavljeno je na teret izvršenje krivičnog djela nesavjesno pružanje ljekarske pomoći iz čl.290 st.1 Krivičnog zakonika, dok je okrivljenima O.LJ., P.S., M.G.u i B.B. stavljeno na teret izvršenje krivičnog djela nesavjesno pružanje ljekarske pomoći iz čl. 290 st. 2 u vezi st. 1 Krivičnog zakonika.</span>
</p>
<p>&nbsp;</p>
<p>
<span>Zastupnik optužbe je tokom postupka precizirao dispozitiv optužnog predloga na način kao u izreci ove presude, a u završnoj riječi je izjavio da ostaje pri preciziranom optužnom aktu, jer je na glavnom pretresu provedenim dokazima, nesumnjivo utvrđeno da su okrivljeni izvršili krivično djelo stavljeno im na teret, a na način kako je to bliže opisano preciziranim optužnim aktom. Naveo je da okrivljeni u svojim odbranama negiraju </span><span>izvršenje krivičnog djela, navodeći u bitnom i to R.D. da je detaljno pregledao pacijenta M.D. i uspostavio pravilnu dijagnozu, okrivljene O.LJ. i P.S. da su postupale u potpunosti po uputstvima doktora R.D., a okrivljeni M.G. i B.B. nijesu mogli preduzeti urgentno sve mjere iz razloga jer nijesu bili u mogućnosti da to sami urade, te da smatra da je ovakva odbrana okrivljenih neosnovana i sračunata na izbjegavanje krivice, a ista je opovrgnuta provedenim dokazima. Dodao je da svjedok M.LJ. u svom iskazu na jasan i nedvosmislen način opisuje ponašanje okrivljenog R.D. kao i ostalih okrivljenih za vrijeme ukazivanja medicinske pomoći njenom sada pokojnom suprugu D., navodeći da isti nijesu postupali urgentno i da su istog ostavili bez nadzora i interesovanja za zdrastveno stanje. Nadalje, iz nalaza i mišljenja sudsko-medicinskog odbora Medicinskog fakulteta Univerziteta u Beogradu, kao i iz dopuna istog proizilazi koje sve radnje okrivljeni R.D. nije preduzeo, a na šta ga je obavezivala klinička slika pacijenta, te da je usljed tih nepreduzetih radnji došlo do pogoršanja zdravstvenog stanja pacijenta u vidu bržeg iskrvavljenja. Takođe je naveo da su  okrivljene O.LJ. i P.S. nesavjesno postupale ukazuje i to da nijesu sačekale dolazak kolega iz druge smijene, već su odmah po isteku radnog vremena ostavile pacijenta zajedno sa ostalim pacijentima okrivljenoj B.B. iako su shodno pravilniku Kliničkog Centra bili dužni da ostanu na radnom mjestu sve do dolaska kolega iz druge smijene, dok B.B. i M.G. nijesu postupali urgentno i nijesu o svemu obavijestili dežurnog ljekara niti preduzeli naložene njegove radnje i pacijenta bez odlaganja odveli na Rentgenološko odeljenje. U konačnom je predložio da sa svega navedenog sud okrivljene oglasi krivim i osudi po zakonu. </span>
</p>
<p>&nbsp;</p>
<p>
<span>Predstavnik oštećene porodice, M.LJ. je u svemu ostala pri ranije datoj završnoj riječi svog punomoćnika, advokata Jovović Duška koji je izjavio da priliku za poslednji komentar u odnosu na cijelokupan tok glavnog pretresa i viđenje dokaza na glavnom pretresu iskazao je kroz definiciju termina “Rezignacija”- ljudski stav ili raspoloženje predaje iz osjećaja beznađa, te da se tako kao profesionalac osjeća već skoro godinu dana na pretresu u ovoj krivično-pravnoj stvari. A sve ovo zbog činjenice da nijedna odlučna činjenica nije na jasan i nesumnjiv način dokazana, već je naprotiv parcijalnim i nesistematičnim selektovanjem i isto takvim sprovođenjem dokaza stvoren dokazni haos. Nadalje, naveo je da li znamo kada je pokojni M.D. dopremljen u UB KC-a? Naveo da ne znamo, jer je jasno da se sa video snimka vidi da je u 6.10 sati on već bio unešen i na snimku koji tada počinje njega nema, dodajući koliko je ranije dovežen, te da sada samo Bog zna jer je Sud odbio da se upusti u utvrđivanje te činjenice. Napomenuo je da iz odbrane okrivljenih proizilazi (okr. P.S.) da je ona upisala vrijeme (6,10 h) kada je sjela da upiše podatke u protokolu a nakon navedenog pregleda koji je okr. R.D. uradio. Takođe je naveo da skreće pažnju na kazivanje iste okrivljenje koja je saopštila da je ona, nakon što je pok. M.D. dovezen otišla i probudila okr. R.D., da to znači da je M.D. dovezen i unešen, doktor je potom probuđen, nekakav pregled je obavio kojem prisustvuje i okr. P.S. koja nakon svega odlazi u drugu prostoriju i upisuje protokol, a tada je 6,10 sati. Dodao je da, pri tome posebno, skreće pažnju da se urgentna medicina ne zove tako reda radi već zato što je postupanje urgentno i važne su sekunde. Nadalje, naveo je da period koji slijedi je mnogo jasniji, jer tada prispijevaju porodica i prijatelji pokojnog M.D.a, i tu je jasno da na M.D.a niko glave ne okreće, odnosno stavljen mu je urinarni dren i obavljeno RTG snimanje, ali snimke ne očitava niko, tj snimci su očitani post festum. Dodao je što se dalje dešava kada je već i laicima jasno da M.D. umire, a to je sigurno skoro dva sata nakon što je dovezen, nastala je panika koja je uslovila da se sa njim postupa kao sa krpenom lutkom prilikom odvoženja i snimanja na skener, te da li je to doprinijelo pogoršanju zdravlja ili smrtnom ishodu, odnosno da li je uopšte ičemu doprinijelo opet jedino Bog zna jer ni o ovome nema dokaza. Naveo je da je napravio jasnu distinkciju između okr. R.D. na jednoj strani i svih ostalih okrivljenih na drugoj a to iz razloga jer je jasno da su se ostali okrivljeni poveli vjerom u savjesnost dr. R.D. koji je očigledno lakonski postupao, a to je najbolje pokazao okrivljeni M.G. kada je na pretresu upitao postupajuću sutkinju da li njen daktilograf snosi odgovornost za kvalitet presude. Dodao </span><span>je, da je okrivljeni R.D. lakonski postupao pokazuju nekolike činjenice, a to su: prvo da je okrivljeni R.D. od početka smatrao da je pokojnom M.D.u samo noga povrijeđena i da će biti dobro, a to mu je lično poznato na posredan način, jer je u vrijeme umiranja M.D. vršio uviđaj saobraćajne nezgode u kojoj je isti povrijeđen i u toku uviđaja mu je preko policije to i saopšteno, kao informacija iz UB-a. Istakao je da je jasno da okrivljeni R.D. nije ni obavio pregled po medicinskim uzusima, jer da jeste skinuo bi mu majicu pa bi vidio povredu na koži u predjelu grudne kosti, pa bi vjerovatno tada i posumnjao na povredu unutrašnjih organa, ali on to nije uradio. Nadalje, neznanje ne opravdava, ali za sobom ne povlači krivičnu, već cehovnu i materijalnu odgovornost, dok je nesavjesnost krivično sankcionisana, pa se iz tog razloga postavlja pitanje da li je okrivljeni R.D. postupao tako kako je postupao iz neznanja ili zbog nesavjesnosti, te da o ovome ocjenu bi trebalo da da Sud, ali ni o ovome nijesu provedeni pouzdani i jasni dokazi. Naveo je da je pročitao upravo iz osjećaja rezignacije sa početka priče, da se politraumatizovani pacijenti bez odlaganja smještaju na odjeljenje intezivne njege, ali no i to je riječ medicinskog laika ili dunstera kako ga je okrvljeni M.G. jednom prilikom nazvao, te da Sud nije našao za shodno da to relevantno provjeri, a ako je njemu poznata ta procedura sigurno je morala biti poznata i doktoru urgentne medicine sa pozamašnim radnim iskustvom, kako ima doktor R.D.. Dodao je da anamnestički podatak predstavlja početak uspješnog liječenja, a ovdje je taj podatak da je pokojni M.D. lice-vozač povrijeđen u saobraćajnoj nezgodi, te da je o karakterističnim povredama nanešenim ovim mehanizmom povrijeđivanja napisana beskonačna stručna literatura, a ona nalaže da se tada prvo posumnja na povrede grudnog koša koje su karakteristične od nalijetanja tijela na volan a koje su u konkretnom i bile (potpuni prelom svih rebara, višestruko i sa jedne i sa druge strane-nestabilni grudni koš i povreda aorte). Istakao je da abeceda medicine koju je okrivljeni R.D. sigurno savladao, ali je nije primijenio, a sve se to jasno vidi i iz iskaza ostalih okrivljenih koji su pred istražnim sudijom relaksirano izlagali u svojstvu svjedoka (zapisnici Kri.br. 09/1002, sa izjavama svjedoka M.G., B.B., O.LJ. i P.S.) koji gotovo identično svjedoče da grudni koš nije pregledan, te da ni ovo nije bilo dovoljno da se Sud pokoleba u očiglednom uvjerenju o stručnosti medicinskog nalaza. Takođe, naveo je da sam okrivljeni saopštava da je stručan očitati RTG snimke, pa se iz tog razloga on pita zašto to i nije uradio, te da su svi čuli da je ustrojstvo  UB-a da to radi specijalista, te da je naravno to jedini mogući odgovor, pa se pita da li je čekati specijalistu za politraumatizovanog pacijenta savjesno. Mišljenja je da nije, ali to je njegov laički zaključak o kojem Sud nije proveo dokaz, te da je siguran da bi okrivljeni R.D. pok. M.D. odmah proslijedio dalje da je isti makar i površno pogledao snimke, kada već ranije to nije uradio kako nalaže politrauma. Pojasnio je da na kraju dolazimo do pravnog vještačenja koje je po njegovom mišljenu predstavljeno kao medicinsko. Naime, sudsko-medicinski odbor je pokazao fenomenalno pravničko znanje jer je sve skupa, iz nalaza u usmenu odbranu a zatim u dopunski nalaz, proveo od nečega do ničega. Naveo je da od početnog stava da je okrivljeni R.D. napravio neke propuste koji su samo doprinijeli pogoršanju zdravlja, da bi na kraju i to relativizovali govoreći da se ne može tvrditi da do pogoršanja zdravlja ne bi došlo u svakom slučaju, čak i da je R.D. preduzeo sve što doktrina nalaže, imajući u vidu kratak vremenski period od pregleda do pogoršanja zdravlja. Naveo je da se desetka može dati za iskazano poznavanje krivičnog materijalnog prava, a zatvor za sve što su “odbornici” učinjeli u ovom predmetu, a to je da su ciljno i vješto doveli do instituta in dubio pro reo, a da Sud nije ni pokušao da se potrudi da sve ovo provjeri, čak i samo zbog ovoga, smatra da je ovaj postupak zaludnja rabota koja će na kraju rezultirati zastarjelošću. Dodao je da ovakvim izjašnjenjem, “odbornici” su na kraju pokazali in dubio pro reo a Sud prethodno nije utvrdio vremenske repere da bi se ovaj njihov stav provjerio, te se došlo do zaključka da R.D. nije imao vremena. Naveo je da će o ovom vještačenju svakako dati riječ neki drugi organi, ali toliko medicinskih nelogičnosti, kontradiktornosti, gluposti, na koje je uzalud ukazivao prigovarajući na nalaze, nije zavrijedilo pažnje sa strane Suda da se ovo makar provjeri na još jednom mjestu, ako ni zbog čega drugoga, podsjetio je, da je predstavnica sudskog medicinskog odbora izjavila da su oni Bogovi, </span><span>što se nije navelo u zapisniku, ali se jasno čulo kada je to kazala isprovocirana njegovim pitanjima. Istakao je da Sud nije zagolicalo, makar radoznalosti radi, ako ne zbog materijalne istine, ni sljedeće: da na njegovo pitanje predstavnici SMO-a, što bi se desilo da je okrivljeni R.D. pokojnom M.D.u stavio torokalni dren, predstavnica Sudsko medicinskog odbora, je odgovorila da bi mu smanjio pritisak na srce i pluća i da bi M.D. život produžio za tri dana. Dodao je da odmah potom, kao i čitavo vrijeme, ničim izazvana, kao pokvareni gramofon je po N-ti put ponovila da bi M.D. svakako umro, a na njegovu opasku da ne može znati šta bi se desilo za tri dana i da nije Bog da to zna, ona je odgovorila, “Jesmo, Bogovi smo”. Naveo je da kako sve to nije imalo nikakvog efekta, prođe nekažnjeno, bez reakcije Suda, shvatio je da se Sud saglasio sa tom konstatacijom, pa se pitao, je li možda bilo bolje da se porodica umjesto krivične prijave i sudskog postupka, obratila A. kad je već ispalo da je u pitanju Božija nadležnost. Nadalje, istakao je da će biti zanimljivo vidjeti kako će Sud ova tri dana dovesti u vezu sa konstatacijom iz Dopunskog nalaza da okrivljeni R.D. nije imao vremena i da se pogoršanje ne može isključiti sve i da je Hjuston postupao. Takođe, dodao je da će biti zanimljivo vidjeti kako će Sud ocijeniti činjenicu da se na urinarnom kateteru pojavila bistra tečnost, a na obdukciji probušena bešika, te da će posebno biti zanimljivo kako će Sud ocijeniti relativizaciju ovih okolnosti koje je učinila predsjednica SMO-a na pretresu koja je objasnila da se miješanje krvi i mokraće može desiti a da se mokraća ne zamuti. Ko nikad nije vidio krv možda bi joj i povjerovao, ovako… Mišljenja je da šta više taj je kateter i plasiran da bi se provjerilo da li će isteći bistra tečnost, odnosno da bi se provjerila povreda bešike, a što se zaključuje iz izjašnjenja samog okrivljenog R.D. u dopisu br. 03/01-9880 od 20.07.2009.godine, i to džaba jer ni ovo Sud nije prepoznao kao kontradiktornost. Naveo je da po pitanju ovog pismena Sud je ispustio da ga uvrsti u dokaznu građu a u njemu je sam okrivljeni R.D. “nacrtao” povredu grudnog koša i sumnju na nju, a poslije toga ne čini ništa da je dijagnostički verifikuje i otpočne proces zbrinjavanja, te kako nije sproveden kao dokaz, iako se nalazi u spisima ostalo je mrtvo slovo na papiru. Dodao je da iz sudskomedicinskog vještačenja se ne može pouzdano i jasno zaključiti šta je uzrok smrti, odnosno u tačci 5 osnovnog nalaza (str. 12) navodi se da je uzrok smrti iskrvavljenje iz raskidanih krvnih sudova oko preloma kostiju, naročito karlice i rascjepa aorte i jetre, a favorizirajući faktor umiranja je poremećaj disanja usljed višestrukih serijskih preloma rebara i grudne kosti, kao i prisustva krvi i vazduha u grudnoj duplji. Takođe, na istoj strani, su isti vještaci dalje naveli da je rascjep jetre bio mali i nije zahtjevao hitno hirurško zbrinjavanje kao ni prelom karlice, te da ako ovo nije kontradiktornost, mišljenja je da on ne zna šta je. Nadalje, mišljenja je da iz svega prethodnog proizilazi da je smrt nastala zagušenjem, a predsjednica SMO-a je navela da bi mu torokalni dren momentalno smanjio pritisak na srce i pluća i produžio život, pa se iz tog razloga postavlja pitanje na koje oni nijesu dobili jasan odgovor, ako je to tako da se čovjek zagušio a dren mu je momentalni “lijek”, kako se onda može uzeti za zdravorazumsko da bi M.D. svakako umro. Istakao je i da i tim kontradiktornostima nema kraja, ali sve su “ prošle” kao vrhunsko znanje, mada i laički sve nejasno. Naveo je da je krucijalno pitanje, ako je M.D. živio teško povrijeđen bez ikakve medicinske pomoći i zbrinjavanja, čitavih dva sata i deset minuta da li se Sud ikako zapitao tokom pretresa, a posebno kada je rafalno odbijao dokazne predloge, šta bi se desilo da mu se neko dva sata borio za život, kada je toliko poživio bez ičije pomoći, te da bi preživio i to sigurno, jer na intenzivnoj njezi od zagušenja i iskrvavljenja još niko nije umro i to od vremena kada se liječenje prestalo vršiti travama i topljenim olovom. Dodao je da je iz nalaza nejasno da li je rascjep aorte uzrokovao smrt, kao i da po principu može da bude, ali ne mora da znači, te da je predsjednica SMO-a uspjela izaći iz sudnice, a da ne odgovori jasno na ovo pitanje. Takođe je naveo da su ovo bitni momenti koji su ih doveli do toga da jedino što je sigurno jeste to da M.D. više nema, i ništa više, a analizom pismena KC-a i navodne istrage koja je ovakav predmet kisjelila nezampaćeno dugo, mišljenja je da bi se mogao napisati kvalitetan magistarski rad. Istakao je da ako su prisutni, a posebno postupajuća sutkinja, stekli utisak da se završnoj riječi više bavio postupanjem Suda nego </span><span>krivicom okrivljenih, onda je morao reći da je svaka sličnost namjerna, i da je ovo bio očajnički pokušaj iz najdubljeg i najiskrenijeg profesionalnog uvjerenja da je činjenično stanje nepotpuno utvrđeno a da je istina da bi M.D. bio živ da je savjesno liječen. Nadalje, naveo je da mu je cilj bio da pokuša isprovocirati znatiželju Suda i da konačno uradi jedini ispravan procesni korak, a to je da opozove procesno riješenje o završnim riječima i predmet dodijeli na novo vještačenje, kao i da je siguran da bi nepristrasno medicinsko vještačenje pokazalo da je štetna posljedica smrt i da bi ovaj postupak nakon toga bio nastavljen na višoj nadležnosti. U protivnom, ni ovo što je stavljeno na teret nije dokazano jasnim i pouzdanim dokazima, tako da bilo koja presuda nema šansu da preživi žalbenu provjeru, a poslije toga više nema vremena nizašta, tako da je zastarijelost neminovna, a to će ići na konto ovoga Suda. Naveo je da što se tiče medicinskog osoblja-tehničara koji su ovdje okrivljeni, što se porodice tiče oni tu nijesu ni morali biti, te da je šef parade bio okrivljeni R.D., a oni se ravnali po njegovom ponašanju, a po strani to što su u pojedinim trenucima imali neprimjeren način odbrane, ali je okrivljenima sve dozvoljeno. U konačnom je naveo principijelno, i kako mu procesna pozicija nalaže (iako u to nije uvjeren), pridružio se završnoj riječi tužioca, pridružio se krivično pravnom progonu, dok će odštetni zahtjev biti ostvaren u posebnoj parnici. </span>
</p>
<p>&nbsp;</p>
<p>
<span>Okrivljeni R.D. je u odbrani  u prethodnom postupku pred Osnovnim Državnim Tužilaštvom u Podgorici, naveo da ga je predmetnog dana, nakon jednog teškog dežurstva koje je trajalo 24 časa, negdje oko 06,09 časova, probudila šef smjene- medicinska sestra O.LJ. i tom prilikom mu saopštila da je Hitna pomoć dovezla povrijeđeno lice iz saobraćajne nezgode M.D.. Naveo je da je u 06,10 časova bio u ambulanti i odmah pregledao povrijeđenog M.D.,i da mu je tom prilikom uradio kratku anamnezu njegovih osnovnih tegoba, a nakon toga ga je pregledao. Pojasnio je da kada kaže da je pacijenta pregledao to znači da je uradio palpatorni pregled grudnog koša i da tom prilikom nije utvrdio da postoje sigurni klinički znaci preloma grudnog koša i da je njegova greška što to nije unio u ljekarski izvještaj. Naveo je da mu je tom prilikom pacijent M.D. rekao da je gubio svijest, da ne rekonstruiše okolnosti povređivanja, da ima blagu glavobolju, blag bol u grudnom košu koji se potencira na pokrete, da nema gušenje i da osjeća bol u donjem dijelu leđa, karlici i lijevoj nozi. Pojasnio je da čim je pacijent primljen u Urgentni blok da naređenje medicinskoj sestri, ali se ne sjeća kojoj jer je tom prilikom bilo njih 3-4, da se pacijentu odmah izmjeri krvni pritisak te da zna da mu je isti tada bio 100 sa 70 mm živinog stuba, što je njemu ukazivalo da se radi o teškom pacijentu sa povredom unutrašnjih organa, ali da tom prilikom nije uradio auskultaciju pacijenta iz razloga što se isti nije žalio na gušenje. Istakao je da je nakon toga izdao naređenje da se izvadi krv pacijentu kako bi se uradila analiza krvne slike, te da se ne može sjetiti da li je to rekao O.LJ. ili P.S., ali zna da je tehničar M.S. odmah odnio krv u laboratoriju, nakon čega je pacijentu M.D. plasirana još jedna venska linija, kao i da je medicinskom osoblju naredio da mu se odmah da još 500 ml fiziološkog rastvora za brzu nadoknadu intravaskularnog volumena krvi, za koji je pretpostavio da je smanjen. Nakon toga izdao je naređenje da mu se da AT zaštita zbog oguljotina na oba koljena kao i u predjelu lijeve sljepočnice, te da je nakon toga napisao upute za dalju dijagnostiku i to da mu se uradi skener glave i vrata, RTG glave vrata i LS kičme, RTG grudnog koša, RTG karlice sa kukovima i ultrazvučni pregled trbuha. Naveo je da nakon što je dao upute, pacijent M.D. je u 06,20 časova, odveden na rendgen radi snimanja u Urgentnom centru, kao i da je zbog brzine u pružanju medicinske pomoći pacijentu M.D. zaboravio da izda naređenje da mu se stavi kateter dok je bio u ambulanti. Dalje je dodao da je medicinskoj sestri P.S. naredio da se pacijentu M.D. stavi kateter prije rendgenskog snimanja, na šta mu je ona rekla da je pacijent već na stolu i da je snimanje počelo, te ga je pitala da li to može da uradi nakon snimanja, na šta je on odgovorio da može. Naveo je da je od 06,30 časova pregledao još tri pacijenta iz istog događaja, djevojčicu od 13 godina i njene roditelje, kao i da ova djevojčica nije imala povreda dok su njeni roditelji imali nagnječenja u grudnom košu i isti su bili upućeni na rendgenska snimanja. Objasnio je da je nakon </span><span>obavljenog rendgenskog snimanja pacijenta M.D., kod njega u Ambulantu došla medicinska sestra P.S. i tom prilikom mu saopštila da je kateter pacijetu postavljen odmah nakon snimanja i da je urin bistar, a nakon što mu je P.S. ovo saopštila kod njega je došla medicinska sestra O.LJ. i tom prilikom mu saopštila da je pacijent M. rođak njegovog pokojnog prijatelja M.P. i njegove supruge A. koja je takođe njegova koleginica, a on je na sve to rekao njima da ga što prije vode na dalju dijagnostiku. Odmah nakon ovoga, negdje oko 06,45 časova, ispred ambulante ga je sačekao jedan gospodin, misli da se prezivao M.1. i tom prilikom ga pitao da li može ovo da se ubrza jer su mu "gore" rekli da na ultrazvuku i skeneru nema dežurnog ljekara i da se mora čekati smjena, nakon čega mu je odgovorio da on od svih kolega očekuje da rade svoj posao i da će pacijent M. biti hitno odveden gore, kao što je naložio u uputima. Pojasnio je da je nakon ovoga otišao da sredi knjigu dežurstva, odnosno da istu ispiše, računajući da će pacijent M. biti odveden na dalju dijagnostiku. Dalje je pojasnio da je u 07,05 ili 07,10 časova u sobu u kojoj je predavao knjigu dežurstva ponovo došao M.1. i saopštio mu da je našao doktora M.2. i da je isti raspoložen da uradi skener glave i ultrazvuk pacijenta M.D., pojašnjavajući da kad je izašao iz sobe, pacijenta je našao ispred sobe za reanimaciju na bolesničkim kolicima te da zna da je oko njega bila rodbina, misli supruga sada pok. M.D. i gospodin M.1.. Pacijenta je pitao kako se osjeća i isti mu je odgovorio da ima bol u prsima i da ga po malo guši, a nakon toga njegova supruga ga je pitala da li treba još nešto uraditi njenom suprugu, na šta je on rekao da je sve što je smatrao da treba da se uradi, uradio i da treba da se završe dijagnostičke pretrage na skener i ultrazvuk. Pojasnio je da se skener i ultrazvuk trebao uraditi u Kliničkom centru, to jest na prvom spratu u Centru za rendgen i ultrazvučnu dijagnostiku. Nakon toga pacijent je otišao na dijagnostička snimanja gdje je čuo da mu je poslije 20 minuta pozlilo i da je hitno prebačen u intezivnu njegu gdje je reanimiran, na žalost neuspješno. Napomenuo je da je svo vrijeme zahtijevao od medicinskog osoblja da mu donesu rezultate krvne slike i opis rendgenskih snimaka koji su prethodno urađeni u Urgentnom centru, te da je iste dobio tek u 08,30 časova kada je bio kod direktorice Kliničkog centra kako bi dao izjavu. Dodao je da koliko se sjeća od medicinskog osoblja na zbrinjavanju pacijenta M.D. sa njim su radili P.S., O.LJ., M.G., S.M. kao i B.B. koja je tada i preuzela smjenu. Pojasnio je da je S.M. samo odnio krv na analizu i nakon toga se više nije uključivao u zbrinjavanje ovog pacijenta. Dodao je i da je u jednom momentu kada je išao u obilazak pacijenta M.D. zatekao tamo medicinsku sestru B.B. i tom prilikom istoj saopštio zašto pacijent još uvijek nije odveden na ultrazvuk i skener, na šta mu je ona odgovorila da ona ne može sama, te da se on na njen odgovor zgrozio i rekao joj zašto o tome nije obavijestila šefa smjene M.G. da joj je potrebna pomoć. Dalje je istakao da se za svo vrijeme pružanja medicinske pomoći pacijentu M. interesovao kako za njegovo zdravstveno stanje tako i za upute koje je naložio medicinskom osoblju koje je trebalo uraditi. Pojasnio je da kada izda naređenje medicinskom osoblju oni su dužni da isto sprovedu, odnosno da se interesuju da li su ista završena i da ga o svemu tome obavijeste. Naveo je da upute koje je naložio, a koje je prethodno detaljno opisao, naredio je medicinskim sestrama O.LJ. i P.S., te da kateter nakon rendgena pacijentu nije postavila medicinska sestra P.S., već medicinski tehničar K.M. Dodao je da odgovorna sestra, odnosno sestra smjene u njegovom slučaju je bila O.LJ., a nakon nje M.G. i da su oni dužni da o svim nepostupanjima medicinskog osoblja obavijeste njega kao i da koordiniraju o njihovom radu. Naveo je da ga je od 06,45 do 07,00 časova O.LJ. obavještavala da su dva puta išli za krvnu sliku i da ista nije gotova, kao i da rendgensko snimanje nije opisano, a nakon toga ga je obavještavao M.G. i to od 07,00 do 07,10 časova. Istakao je da nakon što je O.LJ. predala smjenu M.G., ista je bila dužna da mu saopšti sva naređenja i upute koje je dao, šta je sve od toga urađeno, a šta se čeka kako bi mogao da nastavi da koordinira radom i njega obavještava o svemu tome. Dodao je i da je u dva navrata posjećivao pacijenta M.D. i da se isti tom prilikom žalio, i to prvi put na blag bol u grudima i drugi put na jači, ali bez osjećaja gušenja, te da kada je vršio ove posjete pacijent uopšte nije jaukao od bolova. Istakao je da se protiv njega i medicinskog osoblja u ovom slučaju vodio disciplinski postupak te da je isti </span><span>okončan tako što je on kažnjen novčanom kaznom od 40 % ličnog dohotka u trajanju od 6 mjeseci. </span>
</p>
<p>&nbsp;</p>
<p>
<span>Okrivljeni R.D. je u odbrani na glavnom pretresu ponovio odbranu iz prethodnog postupka i dodao da se sjeća da ga je supruga sada pok. M.D. pitala da li će njen suprug biti dobro na šta joj je on odgovorio da se nada da hoće, a nakon što su odveli pok. M.D. na snimanje on je otišao do kafemata da popije kafu i tada mu je prišla djevojka, ćerka sada pok. M.D., i postavila mu isto pitanje, a on joj je odgovorio na isti način zato što je vidio da je prilično uzrujana i zabrinuta za zdravlje svog oca. Dodao je i to da mu je žao zbog smrti gospodina M.D.. Odgovarajući na pitanja suda i stranaka okrivljeni je naveo da je M. u Urgentni centar primljen kao težak pacijent, ali da je u trenutku kada je primljen i kada ga je on pregledao isti bio hemodinamski stabilan. Naveo je da je prvo trebao biti urađen CT snimak glave i kičme, a nakon toga UZ i RTG snimanje grudnog koša. Pojasnio je da razlog zašto prvo nije urađen skener glave i UZ, obzirom da je ljekar na osnovu pritiska utvrdio da postoji mogućnost da pacijent ima povredu nekog unutrašnjeg organa, taj što je prije 3 godine da bi se radilo RTG snimanje prvo je isto moralo biti obavljeno u Urgentnom, a ovo sa razloga jer je uprava gore na RTG dijagnostici postavila takva pravila, pa su im vraćali pacijente, i rečeno im je da se pacijenti ne šalju gore, jer dolje već postoji takvo snimanje. Istakao je da je on to smatrao potpuno nelogičnim, obzirom da postoji rendgen u Urgentnom centru, pa da šalje pacijenta gore na ultrazvuk, a da mu ga vraćaju nakon skenera i UZ. Dodao je da je u konkretnom slučaju prvo trebalo snimiti karlicu, jer se pacijent prvo žalio na te bolove, što je i urađeno, a potom grudni koš, snimak glave i LC kičme. Pojasnio je da unutrašnje krvarenje u trbušnoj duplji prati nešto što se zove peritonalna reakcija, odnosno krv djeluje nadražajem na trbušnu duplju što kao posljedicu ima zategnutost trbušne muskulature i bol pri pregledu, što u slučaju sada pok. M.D. nije imao. Naveo je da se do 07,00 časova interesovao kod tehničara, odnosno kod P.S. i drugih, kojih se ne može sjetiti, da li je gotov nalaz krvi, da li su gotovi snimci sa RTG-a, a potom je bio kod pacijenta M.D. da ga pita kako se osjeća, na šta mu je on rekao da ga malo bole prsi, te da mu se niko od osoblja nije žalio da bilo šta ne funkcioniše, a njegova reakcija na to što nijesu bili urađeni nalazi koje je naložio da se urade, je bila ta što je govorio P.S., O.LJ., M.G., pa i B.B. da pacijenta M.D. vode gore. Dodao je da je O.LJ. par puta pitao za krvnu sliku i da mu je ista rekla da još uvijek nije gotova. Pojasnio je da se pod terminom urgentno sa medicinskog aspekta podrazumijevaju sve hitne procedure koje pacijentu mogu da olakšaju bol, smanjuju postotak njegovog rizičnog oboljenja, kao i da u Urgentnom bloku ima RTG. Istakao je da u konkretnom slučaju za zbrinjavanje povreda karlica nikakvog drugog zbrinjavanja osim tvrde podloge nije bilo, kao i da su navedene povrede zahtijevale pažljiviji postupak sa pacijentom, tačnije, pažljivo prenošenje pacijenta da se ne bi stvarale nove ili multiplicirale već postojeće povrede, te da Urgentni centar nema nikakvu opremu za navedenu povredu. Nakon završenog RTG-a, P.S. ga je obavijestila da je plasiran urinarni kateter te da je njegov sadržaj bio bistar, ali da ne zna ko je plasirao isti, kao i da ne zna ko je ljekar koji je dopratio sada pok. M.D. sa lica mjesta do Urgentnog, jer ga taj ljekar nije sačekao i niti mu je dao ikakvu informaciju čak ni o mehanizmu povrjeđivanja, te da mu nije poznato koja je osoba iz Urgentnog bloka je prva kontaktirala sa ekipom Hitne pomoći. Dodao je da koliko se sjeća, prve informacije o pacijentu mu je dala sestra P.S., koja ga je obavijestila da je riječ o saobraćajnom udesu, da ga je dovela Hitna pomoć i da ga pacijent čeka u ambulanti, te da misli da je pitao gdje su ovi iz Hitne, na što je dobio odgovor da su isti otišli. Istakao je da je predmetnom prilikom predata samo uputnica od strane Hitne medicinske pomoći koju je on vidio tek kasnije, možda 10-15 minuta poslije prijema. Pojasnio je da kada je pacijentu pritisak 100 sa 70, to znači orijentaciono, da je kod istog došlo do gubitka krvi, a kada su mu otkucaji srca ispod 92 to znači, rečeno jezikom laika, da srce pokušava usljed gubitka krvi da sačuva dovoljnu količinu krvi sebi i mozgu. Dalje je pojasnio da kombinacija medicinskih faktora, kada je tenzija 100 sa 70, pri činjenici da je primljeno 1000 ml infuzionog rastvora i da je puls 92, </span><span>da takva klinička slika upućuje na mogući i vjerovatni gubitak intravaskularnog volumena krvi u tkiva ili u tjelesne šupljine. Istakao je da ne postoji nikakav urgentan način utvrđivanja unutrašnjeg krvarenja osim posebnih načina mjerenja pritiska, pulsa, palpacija i auskultacija, te da oni u Urgentnom ne rade rutinsku lavažu, a to znači da se napravi punkcija trbušne duplje, ubrizga 200 ml fiziološkog rastvora i nakon toga se pusti da ta tečnost izađe, a što opet nije sigurna metoda za utvrđivanje postojanja unutrašnjeg krvarenja, jer se prilikom punkcije može povrijediti neki krvni sud. Naveo je da su anesteziologa pozvali tek na skener, a u izvještaju ljekara je napisao da je isti pozvan sa razloga jer su mu tako rekli. Pojasnio je da svoj izvještaj ne može završiti dok se ne odradi kompletna procedura, i dodao je da je sada pok. M. u 06,20 časova odveden na RTG snimanje, a odveli su ga P.S. i možda O.LJ., te da je u svojoj karijeri puno puta očitao RTG snimak. Naveo je da zna da u Urgentnom nema načina za očitavanje RTG snimka, odnosno postoji, a procedura je takva da se odmah nakon završetka snimanja, kada snimci odnosno filmovi budu završeni i gotovi, nose gore na opis dežurnog ljekara, te da politrauma znači povreda jednog ili više organa, a povreda svakog ponaosob ugrožava život. Istakao je da se interesovao za snimke i tražio ih, a od strane tehničara je obaviješten da su ih oni ponijeli gore, kao i da on od 06,20 do 06,40 časova nije sjedio besposlen, već je pregledao ostale pacijente. Pojasnio je da on nije poslao navedeni snimak gore, već tehničar, koji je nakon što je snimak bio gotov po automatizmu isti odmah odnio gore, te da je imao ovlašćenje da kaže tehničaru da mu nakon završetka odmah donese urađeni snimak, ali to nije uradio, jer je smatrao s obzirom da je pacijent išao gore na dalja snimanja, da se svi snimci gore pregledaju i opišu, nakon čega bi on dobio informaciju o stanju i eventualnim povredama pacijenta. Dodao je i to da u uputnici kojom je tražio analizu krvi nije zahtijevao interakciju iz razloga jer je moguće da je zaboravio nakon svega što je odradio, ali da u tome ne vidi nikakav propust zato što se to može uraditi na odjeljenju, a traženje interakcije laboratoriji ukazuje da se radi o hitnom slučaju. Naveo je da se na RTG snimku vidi slobodna tečnost u grudnoj duplji i na snimku se, takođe, vidi ako je jedno plućno krilo splasnulo, te da negdje oko 06,18- 06,20 časova poslije njegovog pregleda su ispisani uputi za dijagnostiku. Pojasnio je da listu vitalnih parametara vodi tehničar, a potpisuje ljekar nakon prijema ili otpusta iz Urgentnog, kao i da prilikom palpacije grudnog koša pacijent M. nije jaukao, te da zna da mali pritisak prilikom palpacije kod serijske frakture rebara izaziva jak bol i stoji iza toga da sada pok. M. prilikom palpacije nije jaukao, kao i da nije dobio ništa za smirenje. Naveo je da se sada pok. M. jedino žalio na jak bol u karlici i donjem dijelu leđa i da se ne sjeća kako je prilikom prijema pacijent bio odjeven, ali misli da je imao farmerke koje su bile na oba koljena pocijepane i da je pacijent imao oguljotine na koljenima. Dalje je naveo da predmetnom prilikom kada je vršio palpaciju sada pok. M.D. samo su mu raskopčali košulju ili majicu i nijesu ga oslobodili odjeće, te da nikakvo nagnječenje prilikom palpacije, a nakon što je pacijent bio raskopčan gore, nije primijetio. Dio obdukcionog nalaza, a to je u tač. 4, koja opisuje krvne podlive na grudima pok. M.D., je povreda koja je evidentirana 6-7 sati poslije njegovog pregleda, odnosno, ne sjeća se kada je obdukcija rađena, kao i da prilikom pregleda te povrede nije evidentirao niti je iste vidio, a mogle su nastati na različite načine čak i prilikom transporta-prenošenja. Istakao je da prilikom njegovog pregleda pacijenta M.D. u ambulati su bili prisutni P.S., O.LJ., S.M. i ne zna da li je još ko bio, i tom prilikom je rekao da hitno uzmu pacijentu krv i da je nose na analizu, a obzirom da je to radio M.S., pretpostavio je da će je on i ponijeti. Naveo je da do intezivne njege, koliko mu je poznato, pok. M. je četiri puta premještan iz kolica na krevet za snimanje, te da je mimo pregleda još dva puta imao kontakt sa njim, a to može potvrditi i svjedok M.1.. Dodao je da se do 07,00 sati interesovao za nalaze pacijenta M.D., kako krvne slike, RTG, tako i ukupne dijagnostike kod osoblja njegove smjene, a to su bili P.S., O.LJ., K. i S., a poslije 07,00 tj. oko 07,05 časova, nakon što je obaviješten da pacijent nije odveden na snimanje, rekao je M.G. da ga hitno vodi gore, što su učinili on  i B.B., a on je kod drugog osoblja iz te njihove smjene, za koje ne zna ko su bili tog dana, dalje interesovao, te da se on i M.G. nijesu oko 07,20 časova na hodniku ni oko </span><span>čega prepirali. Predmetnom prilikom je napisao dodatni uput za snimanje pluća i dao ga M.G., i da ništa od bilo kakvih papira nije stavljao na pacijenta, te da je kratku anamnezu koju je uzeo od pacijenta M.D. zapisao na izvještaj. Dalje je odgovorio da je bio ljut na osoblje jer je pacijent M. dugo bio u Urgentnom bloku, a kao objašnjenje od strane osoblja za navedeno, dobio je informaciju da je to bila primopredaja smjene, te da on predmetnom prilikom nije smio napustiti posao i sam odvesti pacijenta na snimanje, jer ne smije napustiti radno mjesto. Pojasnio je da se nikada nije desilo da osoblje ne postupi po njegovim nalozima, tako da nije imao razloga da sumnja u njih, kao i da predmetnog dana od 06,10 do 07,34 časova, težeg pacijenta u Urgentnom bloku od pok. M.D. nije imao. Nije mogao da se izjasni koliko treba vremena da dođe do iskrvavljenja i smrti pacijenta pri povredi aorte kakva je bila kod sada pok. M.D.. Istakao je da razlog zbog kojeg je kćerki sada pok. M.D. rekao da bi njen otac trebao biti dobro, jeste sa jedne strane, to što je htio da je utješi jer je vidio da je uzrujana, a sa druge što je i sam mislio da ishod neće biti ovakav kakav je bio. Kada je utvrdio da nema unutrašnjeg krvarenja u trbušnoj duplji, a obzirom da ne postoji ništa osim lavaže, ništa drugo osim UZ i CT dijagnostike, on nije vršio druge pretrage. Mišljenja je da sebe ne smatra krivim za navedeno, već je za predmetnu situaciju kriva organizacija i nepostojanje pravog Urgentnog centra. Pojasnio je da skener glave i UZ abdomena se vrše na prvom spratu, a Urgentni centar se nalazi na prizemlju i da za skener glave i UZ abdomena u predmetnom periodu sa odlaskom iz Urgentnog do prvog sprata gdje se vrše snimanja, samim snimanjem i povratkom pacijenta, po njegovoj procjeni treba nekih 10-ak minuta, pod uslovom da su liftovi prohodni, a možda i manje od 10 minuta, te da sva snimanja koja je naložio da se završe od trenutka prijema pacijenta, tačnije od 06,10 pa do 07,00 časova su mogla biti završena. Istakao je da u Urgentni centar manje-više dolaze hitni slučajevi, odnosno lica sa raznim povredama, oboljenjima i slično, i da na svakom uputu koji ljekar Urgentnog centra naloži neku od dijagnostičkih radnji, podrazumijeva istu hitnost za svakog pacijenta, te da sam uput Urgentnog centra znači hitnost u postupanju. Odgovorio je da jedino što oni doktori- ljekari, koji izdaju navedene upute, kada procijene da se radi o hitnom slučaju, to naglase svom osoblju kojem je nalog dat na izvršenje. Nakon prijema pacijenta u Urgentni centar prvo uzimaju anamnezu od pacijenta, nakon toga vrše pregled palpacijom, auskultacijom- pregled slušalicama, a onda nakon toga odlučuju koje će pretrage radi što brže dijagnoze njegovog zdrastvenog stanja odraditi. </span>
</p>
<p>
<span>Branilac okrivljenog R.D., advokat Kalezić Savo iz Podgorice je u završnoj riječi ostao pri završnoj riječi datoj od strane prethodnika kolege Mugoša Predraga, i dodao da nalaz i mišljenje Sudsko-medicinskog odbora Medicinskog fakulteta u Beogradu na sporna pitanja odgovara nedoumicama, nejasnoćama, nedorečenostima po pitanju pogoršanja zdravlja, pa je time pobudio sumnje, a to se ne može reći za nalaz i mišljenje koje je dao Medicinski fakultet Sveučilišta u Splitu.Naime u nalazu Sveučilišta u Splitu dati su jasni odgovorui na pitanja suda, posebno o vremenu nastupanja smrtne posljedice kod takvih povreda kakve je zadobio pacijent M., procenat smrtnosti lica koja su zadobila iste povrede, te da li bi blagovremenom ljekarskom intrvencijom bio smanjen rizik ili bi se moglo spriječiti nastupanje smrtne posljedice.Dalje je istakao da vještaci medicinskog fakulteta u svom mišljenju jasno ukazuju da je vrijeme dijagnostičkih postupaka bilo usporeno uz rezervu da isti nijesu uzeli u obzir prostorno i organizacijsko uređenje Urgentnog centra koji su mogli da opravdaju usporenost, ali je sigurno da ono nije uticalo na tok i ishod liječenja.Pored navedenog vještaci daju jasno mišljenje da uzimanje uzorka krvi za nalaz krvne grupe nije utico na tok liječenja, i daju jasan odgovor na pitanje šta bi se desilo da se ubrzo dijagnostički postupak, gdje isti zaključuju sa velikom vjerovatnoćom da se iz urađenih analiza ne bi utvrdila povreda aorte, pa bi pokušaj podizanja krvnog pritiska kod pacijenta, da je ubrzan dijagnostički postupak ubrzao nastanak rupture aorte, pa time i smrtne posljedice.Istakao je da vještaci potvrđuju da je primanjem rastvora za nadoknadu tečnosti kod povrijeđenog  M.D. održana hipertenzija, pa je time sa jedne strane unutrašnje krvarenje usporeno, a sa druge odložena ruptura </span><span>aorte, što sve ukazuje da je takvim tretmanom odloženo pogoršanje zdravstvenog stanja i trenutak nastupanja smrtne posljedice.Dodao je da je tužilac podizanjem optužnog akta zanemario da između nesavjesnog liječenja i pogoršanja zdravstvenog stanja mora da postoji uzročni odnos, te da se iz datih nalaza i mišljenja, posebno nalaza Medicinskog fakulteta Sveučilišta u Splitu zaključuje da nije bilo nesavjesnog liječenja od strane njegovog branjenika, da je dijagnoza bila dobra, da je bila i drugačija tok liječenje bio bi isti i svakako bi nastupila smrtna posljedica.U konačnom je ostao pri svemu kod završne riječi svog prethodnika koji je u konačnom predložio da se sud strogo drži dogmatike krivičnog prava izražene u načelu “in dubio pro reo”, te da za razliku od tužioca ne spušta standard slobodne ocjene dokaza ispod dozvoljenog stepena izvjesnosti, te da na osnovu svega izloženog njegovog branjenika oslobodi od optužbe.</span>
</p>
<p>&nbsp;</p>
<p>
<span>Okrivljeni R.D. u završnoj riječi je izjavio da prihvata završnu riječ svog branioca, te da ostaje pri navodima svoje odbrane.</span>
</p>
<p>&nbsp;</p>
<p>
<span>Okrivljena O.LJ. je u odbrani u prethodnom postupku pred Osnovnim Državnim Tužilaštvom Podgorica, navela da je bila noćna smjena 19. na 20. Jul 2009. godine, tačnije radila je od 19,00 časova 19. Jula do 07,00 časova 20. Jula, te da je radila kao glavna sestra i obzirom da su bili godišnji odmori pokrivala je šalter. Dodala je da je negdje oko 06,10 časova, u Urgentni blok osoblje Hitne pomoći dovezlo pacijenta M.D. povrijeđenog iz saobraćajne nezgode, kao i da zna da su im isti tada sugerisali da se možda radi o prelomu kičme pacijenta M.D. i da budu pažljivi prilikom transporta. Navela je da su odmah koleginice P.S., T.Ć. i pripravnica M.L. pacijenta zbrinuli u ambulantu, te da je ona tada ušla i vidjela da je pacijent komunikativan i po njenoj procjeni nije bio životno ugrožen. Pojasnila je da je odmah nakon toga P.S. pozvala doktora R.D. koji je odmah došao, pregledao pacijenta i izdao naređenje da se plasiraju dvije venske linije, da se izmjeri krvni pritisak pacijentu, uzme krvna slika i da dobije serum vakcinu protiv tetanusa. Dalje je dodala da kada je doktor dao ove upute, on se obratio medicinskom osoblju koje je u tom trenutku bilo prisutno u ambulatni, i to P.S., S.M., Ć.T. i pripravnici L.M.. Istakla je da je ona u tom trenutku ušla u ambulantnu kada je doktor to njima saopštio, ali da je ona odmah izašla obzirom da su imali još 4 pacijenta koji su takođe prebačeni u Urgentni blok iz predmetne saobraćajne nezgode, a i trebala je da se pripremi za jutarnji sastanak koji je trebao da bude u 07,00 časova. Pojasnila je da dok je doktor R.D. ispisivao upute, koleginica P.S. je pozvala rendgen odjeljenje i rekla dežurnom tehničaru i sestri Vinki, čijeg prezimena se ne sjeća, da se spuste u Urgentni blok jer imaju snimanje. Dalje je istakla da je pacijent M. ušao u jednu redovnu proceduru i da se ništa nije govorilo hitno, a to iz razloga jer je pacijent, kako je već rekla, bio komunikativan, čak je i pitao da li je nekoga ubio, a žalio se na bol grudnog koša i glavobolju. Navela je da je nakon što je upisala ove ostale pacijente iz iste saobraćajne nezgode pomogla koleginicama P.S., Ć. i L. da pacijenta prebace sa kreveta na kolica i oni su ga nakon toga odveli na Rendgensko snimanje. Dalje je navela da je prvi snimak pacijenta M.D. urađen u 06,20 časova, a zadnji snimak je urađen u 06,40 časova. Istakla je da da je u međuvremenu obišla sve sobe za koje je nadležna u Urgentnom bloku i da zna da niko nije imao ni jednu primjedbu na rad medicinskog osoblja. Dodala je da dok je pacijent bio na rendgenskom snimanju u ambulantu je ušao doktor R.D. i medicinskoj sestri P.S. rekao da se pacijentu M. plasira urinarni katetar, nakon čega je kolegenica P.S. pošla do rendgena i saopštila osoblju da treba plasirati katetar pacijentu, na što su joj oni rekli da pita doktora R.D. da li se katetar može postaviti nakon snimanja da ne bi gubili vrijeme, o čemu je ona doktora R.D. obavijestila, i doktor R.D. joj rekao da može. Dalje je dodala da dok su pacijenta M.D. vraćali sa rendgena medicinska sestra Ć. i tehničar K., tu je došla medicinska sestra iz dnevne sobe B.B. i pitala o čemu se radi, na šta joj je Ć. rekla da će ona pomoći K. da se pacijent odvede u Hiruršku ambulantu i da je ona nakon toga slobodna. Zatim je navela da je oko 5 minuta do 07,00 časova došao glavni tehničar dnevne smjene M.G. kojem je ona detaljno izreferisala šta je urađeno kod </span><span>pacijenta M.D., i da istom treba uraditi još ultrazvuk i skener glave. Dodala je da je njena koleginica P.S. takođe prenijela koleginici B.B. sve što je urađeno kod pacijenta M.D. kao i šta treba uraditi. Navela je da je zajedno sa kolegom M.G.em pošla kod glavne sestre Urgentnog bloka R.V. i istoj predala smjenu, i navela da zna da je R. pitala G. da li mu nešto nije jasno i je li sve u redu, a on joj je odgovorio da jeste. Pojasnila je da oni, kao medicinsko osoblje, nijesu dužni da se nakon isteka smjene zadržavaju u Urgentnom bloku, već da samo detaljno referišu kolegama koji preuzimaju smjenu šta su uradili i šta treba uraditi. Istakla je da zna da se negdje oko 15 minuta do 07,00 časova interesovala u laboratoriji da li su gotovi nalazi krvne slike za pacijenta M.D. i isti tada nijesu bili gotovi, i navela je da zna da su nalazi bili gotovi tek u 07,00 časova, a mogli su se podići tek u 07,20 časova, a to iz razloga što isti moraju ići na potpis kod biohemičara laboratorije, a takođe je navela i da je pacijent M. bio pod rednim brojem 53, a za laboratoriju su svi nalazi hitni tako da nema izuzetaka. Dodala je da zna da su tu svo vrijeme bili prisutni neki prijatelji pacijenta M.D., misli da je u pitanju M.1., kao i da zna da svo vrijeme ti ljudi nijesu imali niti jednu primjedbu na rad medicinskog osoblja, i zna da do 07,00 časova, do kad je bila njena smjena ni jednog trenutka pacijent M. nije ostajao bez medicinskog osoblja, i to čak sve do predaje u Hiruršku ambulantu uz njega su bili dva do tri medicinska tehničara. Istakla je da ne zna zašto pacijent M. nije odveden na skener i ultrazvuk nakon završetka njene smjene, kao i da zna da se sa time kasnilo nekih pola sata. Pojasnila je da čim je pacijent primljen u Ambulantnu zna da je koleginica P.S. istom izmjerila krvni pritisak i tačno se sjeća da je išla iz ambulate u ambulantnu kako bi našla što bolje slušalice i tada mu je pritisak bio 100 sa 70. Dalje je dodala da je ona takođe izmjerila pritisak pacijentu M.u 15 ili 10 minuta do 07,00 časova i pritisak je pacijentu bio 120 sa 70. Navela je da je krv pacijenta M.D. na analizu ponio tehničar M.S., nakon čega se vratio, i isti je poslije pokrivao internu ambulatu, a to iz razloga jer su tu bila još tri pacijenta. Dalje je navela da dok je pacijent bio na njihovom odjeljenju imao je bolove u grudima i da je jaukao, a ona o tome nije obavještavala doktora R.D. iz razloga što je isti bio prisutan u tim situacijama, kao i da je pacijent imao istu sliku kako na prijemu tako i u 5 minuta do 07,00 časova, kada je predala smjenu. Pojasnila je da o tome da li će pacijent ući u redovnu proceduru ili će se raditi o hitnom pacijentu, odlučuje ordinirajući doktor, a doktor R.D. ni jednog trenutka nije niti njoj, niti ostalom medicinskom osoblju rekao da se radi o hitnom pacijentu, tj. polutraumatizovanom pacijentu. Rekla je da zna da kada je B.B. preuzela pacijenta i da zna da je tada rekla „ko će da mi pomogne do opservacije“, da je otvorila vrata i rekla „ima li neko od rodbine“ na šta je jedan čovjek ušao i ponudio se da pomogne. Istakla je da ne zna zašto je pacijent poveden u sobu za opservaciju, a ne odmah na skener i ultrazvuk, kao i da ne zna zašto se zatajilo i pojasnila je da se to dešavalo nakon što je ona predala smjenu M.G. Pojasnila je da je, nakon što je kolegi M.G. saopštila da pacijenta M.D. treba povesti na ultrazvuk i skener glave, on bio dužan da se interesuje da li medicinsko osoblje postupa po tom uputu doktora i da u slučaju kad nešto nije u redu o svemu tome obavijesti doktora, u konkretnom slučaju R.D.. Dalje je dodala da je ona u vezi ovog događaja bila prvo suspendovana 3 mjeseca sa radnog mjesta, a nakon završetka disciplinskog postupka kažnjena je tako što joj je plata umanjena 40 % u roku od 6 mjeseci. Dodala je da nakon što ljekar da uput takođe isti treba da se interesuje da li je po tim uputima medicinsko osoblje postupilo, a ona tvrdi da se doktor R.D. do 07,00 časova, tj. do kad je ona bila u smjeni nije interesovao da li je postupljeno po njegovim uputima za pacijenta M.D., osim što je pitao da li je istom plasiran kateter. Navela je i da zna da je njena koleginica P.S. na kraju smjene doktoru R.D.u rekla da je urin kod pacijenta M.D. bistar. Na kraju je istakla da smatra da su ona i njena koleginica P.S. radile sve kako treba i da smatra da su žrtvovane iz razloga što je u tom periodu bilo dosta afera po Kliničkom centru Crne Gore. </span>
</p>
<p>
<span>Okrivljena O.LJ. je u odbrani na glavnom pretresu ostala u svemu kao u iskazu iz prethodnog postupka pred ODT-om Podgorica i dodala da joj je rečeno da je doktor R.D. </span><span>pregledao pacijenta M.D. i da tom pregledu ona nije prisustvovala jer je pokrivala šalter, te da u Urgentnom bloku radi 20 godina, tačnije od otvaranja. Dalje je navela da kod njih u Urgentnom su svi hitni pacijenti, te da je pacijent M. primljen kao hitan pacijent i da doktor određuje ko će biti hitan, a ko će ući u redovnu proceduru. Dodala je da nakon što je doktor R.D. pregledao pacijenta M.D. i dok je davao naloge za dalju dijagnostiku, ona nije bila prisutna, tako da ne zna da li je naložio hitnost u postupanju. Dalje je dodala da se pacijent M. po prijemu žalio na bol u grudima, i da je bio svjestan, kao i da pacijent M. jeste jaukao u trenutku kada su ga premještali sa kreveta na kolica. Pojasnila je da o navedenom nijesu obavještavali doktora R.D., a to iz razloga jer je pacijent morao da se snimi, a po povratku sa RTG bio je u istom stanju kao i kod prijema, tj. potpuno je bio svjestan. Istakla je da doktor R.D. nije obilazio pacijenta M.D. samo u periodu dok je pacijent bio na snimanju i da se doktor R.D. nije kod nje kao glavne sestre interesovao da li je postupljeno po uputima koje je izdao, a ona kao glavna sestra se interesovala kod osoblja, čak dva puta, i to prvi put oko 15 do 07,00 časova, kada je pošla u laboratoriju da vidi da li je završeno nešto od nalaza i bar dva puta obišla je i pacijenta M.D. i druge pacijente, takođe učesnike ove nezgode. Navela je da se sjeća da je bio još jedan pacijent u vrlo lošem stanju kojeg je doktor R.D. primio na hirurgiju. Dodala je da kada je rekla da se interesovala pored navedenog i za sve ostalo što je naložio doktor R.D., da je pod tim mislila na to da provjeri da li je izmjeren krvni pritisak, da provjeri da li je uključena još jedna venska linija, da li su dati serum i vakcina i da provjeri krvnu sliku. Istakla je da od trenutka kada je primljen, a kojem prijemu je prisustvovala, pa sve do završetka njene smjene kod pacijenta M.D. nije primijetila nikakve promjene u stanju. Na kraju je dodala da je pored pacijenta, u hirurškoj ambulanti predala smjenu kolegi M.G.. Odgovarajući na pitanja suda i stranaka, pojasnila je da je sa pacijentom M. kontaktirala po prijemu, kada je isti bio na RTG, a bila je prisutna i kada je sa nekim razgovarao telefonom i u hirurškoj ambulanti po povratku sa RTG-a. Dalje je dodala da su P.S., S.M., L.M. i Ć.T. u onome što oni nazivaju „tunel“ od Hitne pomoći preuzeli pacijenta M.D., a da je za to vrijeme ona bila na šalteru, a nakon toga se uputila u pravcu hirurške ambulante. Pojasnila je da je ona vodila Protokol, a kad se vratila iz hirurške ambulante upisala je M.D. u Protokol. Istakla je da je od trenutka iznošenja M.D. iz kola Hitne pomoći, pa do trenutka kada ga je upisala u Protokol prošlo nekih 2-3 minuta, te da je u hiruršku ambulantu pošla da uzme podatke od pacijenta kada ga je i pogledala, a u ambulanti se zadržala možda minut. Pojasnila je da je kada je krenula da upisuje pacijenta pogledala na sat i vidjela da je 06,10 časova, i u to vrijeme upisala pacijenta, a njoj niko od strane Hitne pomoći koji su dovezli pacijenta M.D. nije predao nikakve papire. Objasnila je da se interesovala kod svojih potčinjenih da li ispunjavaju, tj. izvršavaju naloge doktora R.D., pa je pitala koleginicu Ć. šta je urađeno oko pacijenta, na šta joj je ona odgovorila da su još uvijek na RTG-u, dok je S.M. pitala da li je on odnio krv, jer je on uzeo da je odnese, a on je rekao da jeste u 06,20 časova. Navela je da se interesovala kod koleginice iz laboratorije, a čijeg se imena nije mogla sjetiti, da li je nalaz bio gotov, a takođe se interesovala i kod kolege K.M. da li je završeno snimanje, na šta joj je on odgovorio da još nije. Dalje je navela da je poslije završenog RTG-a pacijenta vidjela negdje možda u 06,45h jer mu je tada izmjerila krvni pritisak u hirurškoj ambulati, kateter mu je plasiran po povratku sa RTG-a, da se radilo oko pacijenta i da je tako došao i kraj smjene. Rekla je da je po tome što je pacijent bio komunikativan, vitalno stabilan, da mu je pritisak bio u redu, da je razgovarao telefonom sa nekim iz porodice, da je pitao je li koga ubio, te da je razgovarao sa učesnicima iz iste saobraćajne nezgode, zaključila da se kod tog pacijenta ne radi o politraumi, kao i da ona lično nikom preko telefona nije davala informacije o zdravstvenom stanju pacijenta M.D.. Istakla je da je bila prisutna policija, kao i da je policajac lično dao telefon pok. M.u, a da se od pratnje M.D. njima niko nije obratio, niti je imao ikakvu primjedbu. Pojasnila je da trijaž prilikom prijema vrši doktor, a da je dr. R.D. pregledao pacijenta, lično izdao naloge, dok njoj lično nije izdao ni jedan nalog. Navela je da je sigurno dva puta pacijent M. premještan dok je bio u UB, a od koleginice P.S. je saznala da je dr. R.D. bio u toku sa pacijentom M., odnosno sa dešavanjima u vezi njega, </span><span>kao i da težeg pacijenta tog jutra od pacijenta M.D. nijesu imali ni u hirurškoj ambulanti, ni u čitavom Urgentnom bloku. Objasnila je da ako nema komplikacija za postavljanje igle u venu i postavljanje urinarnog katetera, potrebno je za stavljenje igle u venu minut, a za postavljenje katetera 3-4 minuta. Dalje je navela da su prilikom mjerenja pritiska koje je ona izvršila u 06,45h u hirurškoj ambulanti bili prisutni P.S., K. i B.B.. Istakla je da se ne može sjetiti u šta je bio odjeven pacijent M. prilikom prijema, kao i da se ne može sjetiti ko ga je svlačio. Dalje je dodala da sa sestrom B.B. nije vodila nikakav razgovor, a da je ista bila prisutna kada je razgovarala sa kolegom M.G., te da nije nigdje drugo u predmetnom periodu razgovarala sa B.B. Pojasnila je da je njen posao kao glavne sestre da organizuje posao, te da ukoliko dođe do nekog zastoja isti pokuša da riješi, a ako ne uspije u tome, da obavijesti nadležne- tu misli na glavnog tehničara, ljekara itd, kao i da se ne može sjetiti koliko je predmetne noći bilo upisanih pacijenta u Protokol. Istakla je da u normalnim uslovima, za transport pacijenta gore na snimanje, za obavljanje snimanja i povratak nazad u Urgentni uz funkcionisanje liftova treba nekih 20-tak minuta, uz uslov da pacijent odmah bude snimljen gore. </span>
</p>
<p>
<span>Okrivljena P.S. je u odbrani u prethodnom postupku pred Osnovnim Državnim Tužilaštvom Podgorica, navela da je te noći bila u noćnoj smjeni koja je počela od 19.07.2009. godine, u 19,00 časova, do 07,00 časova 20.07.2009. godine, te da je negdje oko 06,00 časova, u Urgentni blok Hitna medicinska služba svojim vozilom dovela pacijenta M.D. koji je bio povrijeđen u saobraćajnoj nezgodi na putnom pravcu Podgorica- Cetinje. Dodala je da je zajedno sa svojim kolegama S.M., Ć.T. i pripravnicom M.L. izašla u tunel Urgentnog centra i tada su pacijenta iz vozila Hitne službe pokretnim kolicima transportovali u Hiruršku ambulantu Urgentnog bloka. Istakla je da je odmah pozvala doktora R.D. koji je bio dežurni doktor i isti je odmah došao i pregledao pacijenta, a zatim dao uputstva šta treba dalje uraditi. Pojasnila je da je ona pošla do interne ambulante i uzela njihov aparat za krvni pritisak, a to iz razloga jer je smatrala da je njihov aparat precizniji, i nakon toga izmjerila je pacijentu pritisak i saopštila doktoru R.D. kakav je pritisak pacijentu. Navela je da je nakon toga odmah pozvala Rendgen službu i obavijestila ih da imaju pacijenta iz udesa i da se hitno spuste, a nakon toga njen kolega S. je pacijentu M.u uzeo krv i istu ponio u laboratoriju, a ista se nalazi u Kliničkom centru ali nije u sklopu Urgnetnog centra, a da je kolegenica Ć. dala AT zaštitu. Dodala je da kada je pacijent M. primljen u Urgentni blok, isti se žalio na bol u grudima i zna da je povremeno jaukao, kao i da su ih kolege iz Hitne pomoći prilikom predaje pacijenta upozorili da isti ima prelom karlice i kukova i da budu pažljivi prilikom transporta. Rekla je da se pacijent svo vrijeme žalio na bolove, te da zna da je često ponavljao „jesam li koga ubio“. Navela je da nakon što je doktor ispisao upute ona i kolegenica Ć. su poveli pacijenta M.D. na rendgensko snimanje, a u međuvremenu je pozvala svog kolegu K. i saopštila mu da imaju pacijenta iz udesa i da dođe kako bi im pomogao kod zbrinjavanja. Istakla je da pacijent M. tokom cijelog zbrinjavanja nije odavao sliku pacijenta koji bi mogao da umre. Dalje je navela da se nakon toga vratila kako bi zbrinuli još četiri lica koja su iz istog predmetnog saobraćajnog udesa. Dodala je da zna da joj je tada doktor R.D. rekao da se pacijentu M.u treba plasirati urinarni kateter i da je odmah pošla u rendgensku salu kako bi to uradila, međutim koleginica sa rendgena joj je rekla da ne prekida i pitala je da li se pacijentu kateter može staviti nakon snimanja, kako ne bi prekidali snimanje, što je ona i uradila, a doktor R.D. se sa tim složio. Pojasnila je da su pacijenta M.D. poveli na snimanje oko 06,20 časova, i misli da je isto trajalo nekih 20 minuta. Istakla je da oni u Urgentnom bloku nemaju nikakvu dizalicu za podizanje pacijenata, a obzirom da se radilo o veoma krupnom čovjeku i imajući u vidu njegove povrede snimanje nije ni moglo trajati manje, a to iz razloga što je istog trebalo više puta pomjerati radi snimanja. Navela je da je nakon snimanja pacijent M. prebačen u Hiruršku ambulantu, a kolegi K. je rekla da stavi urinarni kateter pacijentu, što je K. i uradio, a u međuvremenu je došla i njena koleginica B.B. koja je trebala da preuzme smjenu. Dodala je da nakon što je vidjela da je kod pacijenta M.D. urin bistar i obzirom da je doktor R.D. </span><span>lično zadužio, ona je pošla do ambulante i saopštila doktoru R.D. da je kod pacijenta urin bistar i da ga ona pozdravlja, a to misleći jer joj se smjena završavala. Pojasnila je da prije nego što je pošla kod doktora R.D. da mu saopšti u vezi urina, koleginici B.B. je saopštila u kakvom je stanju pacijent, što su od naloženih uputa doktora uradili i šta još treba uraditi, a trebalo je još uraditi ultrazvuk i CT glave. Navela je da zna da kada je predala smjenu koleginici B.B. da je ista rekla ima li ko da joj pomogne da se prebaci pacijent preko puta tj. do opservacije, na šta joj je M.L. rekla da će ona, dok B.B. nije ni sačekala da M. stavi rukavice, izašla je u hodnik i pitala da li ima ko sa pacijentom M., nakon čega su dva čovjeka ušla i pomogla da pacijenta M.D. prebaci. Dodala je da je ona za to vrijeme ostala u ambulanti i nije joj bilo prijatno zašto je B.B. tako uradila jer nije praksa u Urgentnom bloku da rodbina i neuka lica pomažu na zbrinjavanju pacijenta. Dalje je dodala da su u hodniku dok su zbrinjavali pacijenta M.D. bila njegova dva prijatelja koja se kako je čula prezivaju M.1.. Navela je da za svo vrijeme od kako je pacijent primljen pa do momenta kada je predala smjenu niko od prisutnih prijatelja i rodbine pacijenta M.D. nije imao ni jednu primjedbu na njen rad niti su se njoj obratili, te da, nakon što je predala smjenu pošla je kući i zna da su je poslije jedno 40 minuta zvali i saopštili joj da je pacijent M. preminuo i da može reći da je tada nastao pakao njoj i njenoj porodici. Pojasnila je da zna da je kolega S. ponio krv na analizu, a gdje je nakon toga bio, ona ne zna, zna da se više, dok je pacijent bio na rendgenu, S. nije pojavljivao. Istakla je da je nju Klinički centar okrivio da je ona lično bila zadužena za ovog pacijenta, a što je kod njih neizvodljivo, niti je bilo ko njime bio zadužen, a to je nemoguće obzirom da imaju timski rad. Dodala je da do završetka njene smjene, tj. do 07,00 časova, nijesu bili završeni ni snimci ni nalaz krvne slike. Istakla je da se doktor R.D. uopšte nije interesovao da li su preuzeli sve naložene upute i da li su naloženi uputi izvršeni, osim što je pitao da li je postavila urinarni kateter pacijentu M.. Dalje je istakla da u Urgentnom bloku radi od kako je otvoren, a to je 19 godina, i da je ordinirajući doktor, a u ovom slučaju je to doktor R.D., bio obavezan da se interesuje da li su oni postupili po uputima, a ona zna da on nju o tome nije ništa pitao. Pojasnila je da za svo vrijeme zbrinjavanja doktor R.D. im nije ni jednom pomenuo da pacijent ima unutrašnje krvarenje, te da doktori sa njima o tim stvarima ne pričaju, a njeno mišljenje je da je doktor R.D. sumnjao da pacijent M. ima unutrašnje krvarenje, naložio bi da pacijent prvo ide na ultrazvuk. Navela je da u Urgentnom bloku oni dijele pacijente koji su hitni i koji ulaze u redovnu proceduru, te da je pacijent M. primljen kao hitan slučaj i sa njim je tako postupano, a kada kaže hitno to misli da je tako postupano do 07,00 časova do kada je ona bila u smjeni. Dodala je da je protiv nje vođen disciplinski postupak i u prvom trenutku je bila suspendovana sa posla tri mjeseca, a nakon toga je kažnjena 6 mjeseci po 40% od plate. Navela je da je tužila Klinički centar pred Ovim sudom i u tom sporu je uspjela. Istakla je da na kraju kada je vođen disciplinski postupak protiv nje, ona je okrivljena da je bila zadužena za pacijenta M.D. i da nije prepoznala stanje pacijenta. Istakla je da se analiza krvi kao i izrada rendgen snimaka radi za sve pacijente hitno i da tu ne treba posebno ništa naglašavati da bi se što prije uradilo, a to iz razloga što i samo ime kaže Urgentno. Takođe je istakla da doktor R.D. ni jedne sekunde ni njoj ni drugim koleginicama nije rekao da naložene upute treba hitno završiti, te da smatra da je on taj koji je bio zadužen da procijeni što je trebalo hitno uraditi, a što ne. </span>
</p>
<p>
<span>Okrivljena P.S. je na glavnom pretresu u odbrani ponovila navode iz prethodnog postupka,a odgovarajući na pitanje suda i stranaka navela da se primopredaja smjene vrši na način što glavna sestra obiđe Urgentni centar sa vođama smjena- noćne i dnevne, gdje oni vrše primopredaju posebno, a posebno one- medicinske sestre. Dodala je da su, u konkretnom slučaju, ona i njena koleginica Ć. predale smjenu B.B.. Navela je da je B.B. pojasnila šta je urađeno oko pacijenta M.D. i šta je ostalo da se uradi, te da je on bio među ostalim pacijentima, ali da je bio hitniji pacijent u odnosu na ostale i da je najviše dijagnostike bilo oko njega. Napomenula je da je dovoljno da jednom predaju smjenu, a to zavisi od broja pacijenata, te da je kod njih inače timski rad. Pojasnila je da oni iz </span><span>prethodne smjene nemaju obavezu da provjere da li su došli svi iz sljedeće smjene. Istakla je da prilikom predaje smjene predmetnog dana sigurno je bilo došlo šestoro ljudi iz druge smjene, te da zna da su došle V.R., Š.R., N.L., B.B. kao i G. njihov kolega iz Interne. Dodala je da kada nema gužve u Urgentnom bloku njeno zaduženje je samo Hirurška ambulanta, a kada je gužva onda su svi zaduženi u svim ambulantama. Objasnila je da o takvom načinu rada svi imaju rješenje njihovog direktora. Navela je da od prvog dana od kad radi tamo, ona radi u Hirurškoj ambulanti, a po potrebi i u bilo kojoj drugoj ambulanti, kao i da njeno rješenje glasi na sestru hirurške ambulante. Dalje je dodala da je B.B. bila ta koja je trebalo da je zamijeni tog jutra u Hirurškoj ambulanti, a smjenu joj je predala tačno u ambulanti u 06,55 časova, te da su tome prisustvovali kolege K.M. i L.M., a da u Hirurškoj ambulanti tada nije bila O.LJ.. Istakla je da se pacijent žalio da ga boli prilikom prebacivanja, prebacivali su ga rukama jer nemaju drugih pomoćnih sredstava. Objasnila je da je prag tolerancije bola različit kod različitih ljudi. Dodala je da je zadnji njen kontakt sa pacijentom M. dok mu je K. postavljao kateter, te da je taj kontakt trajao veoma kratko, a ona ga je samo pitala kako je i ništa drugo, a da li je tu bila i O.LJ., odnosno gdje je bila u tom trenutku ona zaista ne zna. Navela je da je prvi put ona izmjerila pritisak pacijentu M.u, te da nije vidjela kada mu je drugi put mjeren pritisak, ali da pretpostavlja da je to bilo oko 15-20 minuta do 07,00 časova. Navela je da ne zna zašto nije potpisala listu vitalnih funkcija obzirom da je ona prva izmjerila pritisak pacijentu M., ali da je bitno da je to saopštila doktoru, te da za ostalo ne zna zašto to nije potpisala. Dodala je da prilikom njenog zadnjeg kontakta sa pacijentom M. negdje oko 06,45 časova u ambulanti nije bio niko od rodbine. Istakla je da se sjeća da ju je koleginica T.T. upitala „zašto su ovi M.1.i ovdje“, a to je bilo kada je prvi put krenula put Interne ambulante kako bi uzela aparat za pritisak. Pojasnila je da se sjeća da je tada ona šaljivo prokomentarisala kako svakog ona poznaje i vidjela je dva muškarca među kojima je prepoznala jednog koji se preziva M.1., i kod kojeg je trgovala, a to je bilo negdje oko 06,15 časova. Istakla je da predmetnom prilikom ona oko pacijenta M.D. nije imala ni jedno konkretno zaduženje, kao ni niko od njih, već da je to timski rad, tj. doktor ispiše naloge, kaže šta treba, a oni postupaju po nalozima. Dalje je navela da se doktor R.D., kao ni glavna sestra O.LJ., nijesu interesovali za to da li oni kao osoblje postupaju po nalozima doktora, a to iz razloga jer su vidjeli da se radi. Dodala je da je prilikom pregleda pacijenta M.D. u ambulanti od strane doktora R.D. ona bila prisutna, ali da nije vidjela sve što radi doktor R.D., jer je imala svoje obaveze, ali se sjeća da je doktor R.D. razgovarao sa pacijentom kako bi utvrdio stanje svijesti, pitao je gdje ga boli, pregledao mu je ruke, noge, stomak, kukove, kičmu, grudni koš, odnosno pregledao je cijelog čovjeka, a navela je i da se sjeća i da je tada pacijent M. jaukao, ali ništa značajno i slično jaukanje kao kada su ga premiještali prilikom prijema od strane Hitne pomoći. Navela je da je predmetnom prilikom doktor pipanjem pregledao grudni koš pacijenta M.D., te da je pacijent tada jaukao, te da je pacijent pregledan na način kao što bi bio pregledan svaki pacijent od strane svakog doktora Urgentnog centra. Dodala je da se ne može sjetiti da li je prilikom palpacije grudnog koša od strane dr. R.D. pacijent bio odjeven ili mu je bila skinuta garderoba, te da pretpostavlja da su i tada uradili kao inače, jer obično teže pacijente skidaju da bi između ostalog utvrdili da li ima spoljašnjih povreda. Objasnila je da dok je ona bila prisutna, nije bilo nikakve radnje koja bi ostavila bilo kakve vidne povrede ili tragove na pacijentu, te da to nijesu pregledi koji ostavljaju bilo kakve tragove, kao i da se nikako ne može sjetiti kako je bio odjeven pacijent M.. Navela je da se sjeća da su od strane Hitne pomoći koja je dovezla pacijenta M.D., predmetnom prilikom bili prisutni vozač po imenu Č., i kolega tehničar po imenu T., a prezimena im se ne može sjetiti, a sve ovo zna jer su im oni pomogli da prebace pacijenta na kolica, kao i da je bio doktor, a koji ona ne zna, jer sa njim nije kontaktirala. Dodala je da njoj od strane ekipe Hitne pomoći nije predata dokumentacija, a nije ni vidjela da je nekom drugom, kao i da su im kolege iz Hitne pomoći samo pomogli da prebace na kolica pacijenta, nakon čega se dalje nijesu zadržavali. Navela je da se ne može sjetiti gdje je bila O.LJ. kada su u Hiruršku ambulantu po prijemu prebacili pacijenta </span><span>M.D.. Pojasnila  je da ne može da tvrdi 100%, ali da misli da je tamo u Hiruršku ambulantu došla i O.LJ., te da zna da je ista cirkulisala tuda. Pojasnila je da ne zna ko je od M.D. uzeo lične podatke, nego pretpostavlja da je imao uput. Dodala je da se ne sjeća ni jednog policajca tog jutra u Urgentnom bloku, a oni dolaze pogotovo kada su u pitanju saobraćajke. Objasnila je da su ekipu koja je činila smjenu u Urgentnom centru od 19.07.2009. godine sa početkom u 19,00, pa do 20.07.2009. godine do 07,00 časova, od medicinskog osoblja činili: ona, O.LJ., K.M., S.M., L.M., T.T., Ć.T., S.K., a ostalih se ne može sjetiti, a vjerovatno ih je bilo još, a kao sljedeća smjena došli su: V.R., N.L., Ž.P., M.G. B.B. i O.Đ., i da je to ono koliko se ona sjeća. Dalje je navela da su po pismenim nalozima dr. R.D. predmetnom prilikom postupali ona, T.Ć., M.L., M.S. i M.K.. Pojasnila je da je razlog zbog kojeg pacijent M. nije u njihovoj smjeni odveden gore na snimanje to što je svo vrijeme rađena druga dijagnostika, a pod tim misli da je sniman na RTG službi, da mu je plasiran kateter, venska linija, da mu je uključena infuzija, da mu je uzeta krv na analizu, te da su to sve aktivnosti koje oduzimaju vrijeme. Objasnila je da je za transport pacijenta na snimanje gore, uz snimanja i povratak, uz uslov da funkcionišu liftovi i sve drugo, a tu misli na dežurne ljekare potrebno minimum 20 minuta, kao i da nije bila u saznanju da li je ko falio iz jutarnje smjene jer to nije njen posao. Istakla je da kada je rekla da je M. hitniji od drugih mislila na to što je čovjek iz udesa, a svi iz udesa su hitniji od drugih i zbog toga se o njemu najviše radilo. Dalje je dodala da kada liftovi ne rade pacijente iznose gore dolje. Posebno je objasnila da ona predmetnom prilikom nije povela pacijenta M.D. na RTG zato što se on nije mogao automatski prebaciti, jer plasiranje katetera zahtijeva vrijeme, posebno kada se radi o povrijeđenom pacijentu. Napomenula je da smjena traje dok ne dođe druga smjena, te da su oni dužni da budu tu dok im ne dođe kolega. Izjavila je da nakon dolaska kolega iz druge smjene nije bilo potrebe da ona vodi M.D. na snimanje. Istakla je da je u slučaju da je čovjeku pozlilo ili nešto slično ona mogla da ostane iz humanih razloga. Dalje je dodala da je čula da je oko 06,40 časova stigao još jedan M.1., te da to lice ona nikad u životu nije vidjela, već da je samo čula za njega. Takođe je navela da je za svo vrijeme trajanja njene smjene non stop rađeno oko pacijenta M.D., te da on nije uopšte odavao utisak čovjeka koji je tako teško povrijeđen, te da je, kada su je zvali kući i javili da je preminuo ona bila šokirana. Zatim je odgovorila da se ne može sjetiti da li je predmetnom prilikom u ambulanti prilikom primopredaje smjene i prilikom mjerenja krvnog pritiska u 06,45 časova kod M.D. bila prisutna okrivljena O.LJ.. Objasnila je da je ona prilikom primopredaje smjene između S. i B.B., sa M.G. prvo ušla u internu ambulantu, nakon čega su odmah ušli u hiruršku ambulantu gdje su bile B.B., L.M., P.S., a ona je tada upute predala kolegi G., nakon čega se on obratio koleginici B. i rekao „imaš ultrazvuk i skener“, te da se sjeća da je nakon toga B.B. otvorila vrata i sa kolicima na pola pitala ima li ko da joj pomogne, a ona je nakon toga sa kolegom otišla kod glavne sestre i izvršila primopredaju. Pojasnila je da su predmetni uputi, a tu misli na ova dva koja nisu odrađena, bila na stolu u hirurškoj ambulanti. </span>
</p>
<p>
<span>Branilac okrivljenih O.LJ. i P.S., advokat    po zamjeničkom punomoćju advokata. Babović Saše, u završnoj riječi je u svemu ostala pri ranije datoj završnoj riječi branioca Babovića, koji je izjavio da odmah na početku u ime okrivljenih porodici izražavaju žaljenje zbog gubitka člana porodice, te da je oštećenoj porodici u svemu ovom najteže, jer njihov gubitak je nenadoknadiv. Takođe, imaju razumijevanja i za uporna nastojanja tužioca i punomoćnika oštećene porodice da se sve činjenice rasprave do mogućih granica, a ono što traže od Suda je da se te činjenice realno sagledaju u datim uslovima. Naveo je da biće krivičnog djela koje se stavlja na teret njegovim branjenicima čini propust zbog koga je došlo do pogoršanja zdravlja, te da, međutim pogoršanje zdravlja pok. M.D. je objektivna okolnost koja bi se dešavala i u najsavremenijim klinikama svijeta. U ovom slučaju pogoršanje zdravlja samo za sebe se ne može mjeriti objektivno, jer se u tom gledanju podrazumijeva da Urgentni Centar ima sopstvenu laboratoriju, a nema je, a bez nalaza krvi se ne može otpočeti sa liječenjem pacijenta jer na osnovu tog nalaza se vidi da li postoji unutrašnje krvarenje, te da neće govoriti o tome kako je nalaz krvi zbog </span><span>banalnog razloga došao tek nakon završetka smjene njegovih branjenica, jer nije želio da prevaljuje odgovornost. Nadalje, naveo je da je pokojni M.D. bio pod stalnim nadzorom medicinskog osoblja noćne smjene, što nije osporeno nijednim dokazom, te da to što je povreda pok. M.D. takve prirode da je ta povreda zamaskirala pravu dijagnozu pacijenta jeste nesrećna okolnost. On je dodao da niko nikom ne treba da vjeruje na riječ, ali ako se govori u procentima statističkim kategorijama povreda aorte u saobraćaju se dijagnosticira u oko 70% slučajeva na obdukciji, te da je to statistika najrazvijenih zemalja svijeta gdje Urgentni centri imaju u realnosti sve ono što ovdje imaju na papiru. Takođe je naveo da provedeni dokazi ukazuju na činjenicu da pok. M. nije ni u jednom momentu bio bez prisustva medicinskog osoblja i da u urgentnom centru do 07,00 h kada se završava prva smjena nije bio bez medicinskog nadzora, te da kašnjenja u dostavljanju nalaza krvi, čitanju rendgenskog snimka su mogući propusti drugih ordinirajućih, jer UC ne posjeduje svoju laboratoriju niti u UC postoji dežuran specijalista rendgenolog. Izjavio je da ukoliko bi se utvrdilo da postoji biće ovog krivičnog djela to bi značilo da u UC postoje idealni uslovi, kojih nema, da je vještak potvrdio da je krvnu sliku trebalo provjeravati nekoliko puta, te da se vidi kad je tek prvi nalaz krvi pokojnog M.D. stigao. U konačnom, tražio je od Suda da oslobodi njegove branjenice. </span>
</p>
<p>&nbsp;</p>
<p>
<span>Okrivljena O.LJ. u završnoj riječi je izjavila da prihvata završnu riječ branioca, da ostaje pri navodima svoje odbrane, da nema ništa dodati. </span>
</p>
<p>&nbsp;</p>
<p>
<span>Okrivljena P.S. je u završnoj riječi izjavila da prihvata završnu riječ branioca, da ostaje pri navodima svoje odbrane, da nema ništa dodati, </span>
</p>
<p>&nbsp;</p>
<p>
<span>Okrivljeni M.G. je u odbrani u prethodnom postupku pred Osnovnim Državnim Tužilaštvom Podgorica naveo da je dana 20.07.2009.godine, negdje oko 06,40 časova došao na radno mjesto u Urgentni centar gdje je obavljao dužnost šefa smjene. Naveo je da je negdje u 2 minuta do 07,00h obišao sve ambulante između kojih i hiruršku ambulantu u kojoj su se nalazila 4 pacijenta, a među njima je bio i pacijent M.D. Napomenuo je da tog jutra nije izvršena primopredaja smjena kako to nalažu pravila i protokol Urgentnog centra, a to je da se primopredaja vrši u prisustvu glavne sestre i njih kao šefova smjene, uz prisustvo ostalog medicinskog osoblja. Dodao je da su tog jutra on i koleginica O.LJ. od koje je on trebao da preuzme smjenu o primopredaji pričali u dispečeru u Urgentnom centru. Dalje je naveo da su u hirurškoj ambulanti pored M.D. bila još dva lica koja su iz iste predmetne saobraćajne nezgode, te da misli da se radilo o srbijanskim državljanima i koji su po njegovoj procjeni bili dosta stabilni. Naveo je da su u internoj ambulanti bila 3 ili 4 pacijenta, od kojih je jedan bio u lošijem zdrastvenom stanju. Istakao je da je prilikom obilaska pacijenta M.D. primijetio da je isti orjentisan, svjetan i da je komunicirao sa ovim licem sa kojim je imao saobraćajni udes, a dodao je da su se oni nalazili u sobi za opservaciju. Pojasnio je da se nakon toga vratio u hiruršku ambulantu gdje je saslušao primopredaju smjene hirurških sestara i to B.B. i Ć.T., te da je Ć.T. tom prilikom B.B. prenijela šta je urađeno od dijagnostike pacijentu M., a da je bila urađena krvna slika kao i RTG snimci, a tom prilikom je B.B. saopštila da treba uraditi još CT mozga i ultrazvuk abdomena. Dodao je da se on uključio u sve to i pitao Ć.T. da li su pacijentu M. uzete interakcije, na šta mu je ona odgovorila da doktor to nije tražio, a što je njemu ukazivalo da obzirom pošto nijesu tražene interakcije ne radi se o hitnom pacijentu. Takođe je naglasio da je nakon toga otišao u internu ambulantu kako bi obišao ostale pacijente, a zatim u dispečer gdje je razgovarao sa sestrom O.LJ. iz hirurške ambulante. Istakao je da je tada pitao sestru O.LJ. zašto pacijent M. nije odveden na prvi sprat da se kompletno dijagnostički obradi, a ona mu je odgovorila da se prvo radilo RTG snimanje kod njih u UC. Dalje je napomenuo da je prilikom primopredaje smjene u 07,00 časova, medicinskoj sestri B.B. naglasio da ima da se uradi CT mozga i ultrazvuk abdomena kod pacijenta M.D., na šta mu je ona klimnula glavom. Pojasnio je da je otišao kod glavne sestre R.V. u njenu sobu, a tu je bio i doktor R.D., a nedugo zatim je ušlo jedno lice, koje </span><span>je bilo u pratnji pacijenta M.D. i pitalo zašto se isti ne vodi na dalja snimanja, a doktor im se tada obratio i rekao „G. vidi zašto pacijent nije odveden na snimanje“, a sve ovo je bilo negdje oko 07,10 časova. Istakao je da je odmah otišao u sobu u kojoj se nalazio pacijent M. i uz prisustvo njegove porodice i medicinske sestre B.B., istoj rekao „idi odmah sa pacijentom na snimanje gore“, misleći na CT glave i ultrazvuk abdomena, a tada mu je supruga pacijenta M.D. rekla da se isti žali na bolove na ledjnom dijelu grudnog koša, dok je na njegovu naredbu B.B. rekao da odmah odvede pacijenta na snimanje, a ista mu je odgovorila „ u redu“. Napomenuo je da je u tom trenutku pristigla sestra Đ.O., a R.J. i Č.F. još nijesu bili stigli na posao. Dalje je napomenuo da nakon toga možda nekih 7-8 minuta, od kako je izdao naredbu B.B. da pacijenta odvede na snimanje, ponovo u sobu glavne sestre došlo je lice iz pratnje pacijenta M.D. i opet pitalo zašto se isti ne vodi na snimanje. Naveo je da se na sve to iznenadio i odmah je pošao u sobu gdje je bio pacijent M., istog je otkrio, pregledao i tom prilikom ustanovio da je isti teško povrijedjen i da se radi o politraumi, a nakon nekih 2 minuta on je pacijenta M.D. sa medicinskom sestrom B.B. odveo na snimanje na prvom spratu. Posebno je istakao da prilikom primopredaje smjene njemu od strane O.LJ. i dežurnog doktora R.D. nije saopšteno da se radi o politraumi pacijenta M.D.. Napomenuo je da, kada kaže da se radi o politraumi, to u prevodu znači da se radi o pacijentu koji je životno ugrožen. Objasnio je da je nakon toga pacijent M. prebačen na sto za snimanje glave uz prisustvo B.B., njega, tehničara za snimanje i tri člana porodice. Dodao je da je u toku snimanja pacijentu M. pozlilo, ali su uspjeli da završe to snimanje, a nakon toga pacijenta M.D. su prebacili u ultrazvučni kabinet gdje mu je radjen ultrazvuk abdomena i tom prilikom njega je telefonskim putem pozvala glavna sestra V.R. i pitala ga gdje je i zašto je gore, a on je istoj odgovorio da je u pratnji pacijenta M.D., a to iz razloga što istog nije imao ko da povede na snimanje. Istakao je da je nakon toga pacijentu još više pozlilo i oni su izgubili komunikaciju sa istim, a zatim su ga odmah prebacili u jedinicu za intenzivno liječenje. Naglasio je da je do jedinice intenzivnog liječenja pacijent imao samostalno disanje, a sve ovo se dešavalo negdje oko 07,40 časova. Dodao je da su se nakon toga on i koleginica B.B. vratili u Hiruršku ambulantu, i on je tada koleginicu B.B. pitao zašto nije povela pacijenta M.D. odmah na snimanje kada joj je to rekao, a to je bilo u 07,00 časova, na šta mu je ona odgovorila da je sjedjela sa O. i pričala. Naglasila je da u njegovu smjenu nijesu bila došla dva radnika koje je gore naveo, a pravilo kuće je da medicinsko osoblje iz prethodne smjene ne smije napustiti radno mjesto dok ne dodje kolega kojem treba da preda smjenu. Pojasnio je da od momenta kada je prvi put saopštio B.B. da se pacijent odmah odvede na snimanje, tj. CT glave i ultrazvuk abdomena, pa do momenta kada su ona i on zajedno sa pratnjom rodbine istog poveli na snimanje, prošlo je nekih 20 minuta. Istakao je da kada je prvi put negdje oko 07,11 časova, išao do hirurške sale da vidi zašto pacijent M. nije poveden na snimanje, jer mu je to rekao doktor R.D. da provjeri, njemu tada B.B. nije ništa odgovorila, niti mu se tom prilikom žalila da ima neki problem, a on se ne može sjetiti da li je pitao zašto još uvijek pacijent nije poveden. Naveo je da se ne može sjetiti da li je nakon što je pošao da provjeri zašto pacijent nije poveden na snimanje, tj. oko 07,11 časova, o tome obavijestio doktora R.D., a doktor ga povodom toga nije ništa pitao. Dalje je dodao da medicinsko osoblje koje je napustilo smjenu, a da nije sačekalo svoje kolege iz prethodne smjene, kojima su trebali da predaju smjenu su: Ć.T., P.S., K.M. i S.M.. Objasnio je da je glavnu sestru V.R. obavijestio da u njegovoj smjeni nedostaje medicinsko osoblje tek u 07,35 časova, kada ga je ista zvala na mobilni telefon i pitala ga gdje je i zašto je gore, a ne na svom radnom mjestu, a on do tada nije obaviještavao glavnu sestru da u njegovoj smjeni fali medicinskog osoblja. Pojasnio je da je u hirurškoj ambulanti bilo 4 pacijenta, izmedju njih i pacijent M., i u internoj sali 3 pacijenta. Dodao je da kada mu je O.LJ. predala smjenu, na način na koji je rekao, mimo pravila kuće, ista mu je u dispečeru Urgentnog centra saopštila da ima 3 pacijenta iz saobraćajne nezgode, medju njima i M. M.D., i da je istom uradjena krvna slika i RTG snimci, i tom prilikom mu nije saopštila da su analiza krvne slike i RTG snimci gotovi. Istakao je da njemu niko kritičnom prilikom nije rekao da se radi o hitnom pacijentu, tj. životno ugroženom, a sve ovo govori jer je baš </span><span>Ć.T. pitao zašto nijesu uradjene interakcije. Dalje je istakao da za vrijeme od kako je on preuzeo smjenu, do momenta kada su on i B.B. odveli pacijenta na snimanje, njega doktor R.D. nije pitao da li je gotova analiza krvi i da li su očitani RTG snimci. Dodao je i da je jednom zvao rendgen službu da se interesuje da li su opisani rendgen snimci i neki tehničar, čije ime ne zna, mu je rekao da još uvijek nijesu, dok je P.S. poslao da se interesuje da li je završena krvna analiza, a ista nije bila završena. Pojasnio je da je pacijent M. tretiran kao hitan slučaj, odnosno životno ugrožen. Naveo je da kako je pacijent M. primljen kao hitan slučaj, tj. životno ugrožen, sve navedene radnje su se morale brzo odvijati. Istakao je da medicinskoj sestri B.B. ni jedne sekunde nije rekao da pacijenta M.D. vodi iz hirurške ambulante u sobu za opservaciju, a takodje ni jedne sekunde koleginica B.B. nije mu se žalila na neki problem u vezi sa zbrinjavanjem pacijenta M.D.. Dalje je naveo da kada je kod pacijenta došao u 07,20 časova, a to iz razloga što koleginica B.B. nije povela istog na snimanje, istog je otkrio jer je bio pokriven do vrata čaršavom, kod istog je tada vidio da je teško povrijedjen i tom prilikom pacijent je jaukao od bolova, a takodje je bio blijed, a da li se tom prilikom znojio, to ne zna, obzirom da ga je njegova supruga umivala vodom, i tom prilikom pacijent M. se nije gušio, osim što je imao bolove u grudima. Dodao je da tek kada je otkrio pacijenta u 07,20 časova, vidio je o kakvom pacijentu se radi i da to nije situacija takva kakvu su mu prenijele njegove kolege, a u tom momentu pored njega je bio i doktor R.D. koji je tada uzeo da piše upute ili da iste doda. Istakao je da je tek u tom trenutku shvatio da se radi o životno ugroženom pacijentu, i od tog momenta on je istog poveo na snimanje. Dalje je istakao da je njemu prilikom primopredaje smjene saopšteno da se radi o hitnom pacijentu, tj. politraumatizovanom, od strane njegove koleginice O.LJ. ili od strane doktora R.D., on bi pacijenta M.D. istog trenutka poveo na gornji sprat na snimanje glave i ultrazvuk abdomena, jer smatra da su te radnje mnogo bitnije, da su trebale one prvo da se rade u odnosu na povrede ekstremiteta i snimanje kostiju.   </span>
</p>
<p>
<span>Okrivljeni M.G. je na glavnom pretresu ponovio odbranu iz prethodnog postupka, a odgovarajući na pitanje stranaka i suda na naveo da kada je upitao B.B. zašto nije postupila po nalozima koje joj je dao i zašto nije odvela pacijenta na snimanje, ista mu je odgovorila da je sjedjela sa sestrom O.Đ. i da su pričale. Dalje je naveo da u Urgentnom bloku radi 17 godina i da po njegovoj procjeni, obzirom da je pacijent M. primljen u 06,10 časova, on nije trebao vidjeti na primopredaji smjene pacijenta M.D., a kada to kaže, misli da je po svim nalozima dr. R.D. do tada već trebalo biti postupljeno. Dodao je da kada se radi o politraumi, pacijentu bi prvo trebalo uraditi komplentnu CT dijagnostiku, te da su oko 07,00 časova predmetnog jutra primopredaju smjene on i koleginica O.LJ. izvršili na način što su prvo razgovarali u dispečer centru, a potom otišli do hirurške ambulante i opservacije gdje su razgovarali o pacijentu. Istakao je da od 07,00 časova kada je preuzeo smjenu pa do 07,20 časova kada je odveden na snimanje, B.B. se njemu kao šefu nije žalila da ima problema sa odvođenjem pacijenta na snimanje. Pojasnio je da se kuhinja - čajna kuhinja u Urgentnom bloku nalazi kod RTG, a to je nekih 10-ak metara udaljeno od hirurške ambulante. Naveo je da ga B.B. predmetnom prilikom nije tražila, jer je znala da je primopredaja smjene i znala je da imaju službene telefone, kao i da ga je mogla lako naći. Dodao je da ne zna da li je pacijent M. skinut na prijemnom ili kasnije, kao i da se ne može pouzdano sjetiti da li je predmetnom prilikom bilo ko, bilo šta od papira prilikom odvođenja pacijenta M.D. na snimanje stavio na njega. Naveo je da misli da je dr. R.D. na vratima ambulante dopisao nalog za CT kičme i UZ abdomena. Pojasnio je da mu je rečeno da je prije njega urađen RTG snimak grudnog koša, a da je negdje oko 07,20 časova, imao razgovor sa dr. R.D. i da se nijesu svađali ni prepirali, te da je on rekao da pacijent ima bolove u grudnom košu i da ima prelome karlice, a taj razgovor je uslijedio nakon što je on otkrio čaršav kojim je bio pokriven M. i ustanovio je njegove povrede. Objasnio je da se ne može sjetiti ko je inicirao priču predmetnom prilikom, ali zna da su i o tom i o drugim pacijentima razgovarali on i dr. R.D., te da dr. R.D. tada nije iznenadilo to što mu je rekao da pacijent M. ima bol u grudima i prelom karlice, ali se sjeća da je doktor R.D. znao za bol u grudima. Naveo je da oni prate tok stanja pacijenta </span><span>dok je kod njih i dužni su da o svakoj promjeni obavijeste dežurnog doktora čiji je pacijent u pitanju, te da je bio iznenađen stanjem pacijenta M.D., zato što mu niko nije rekao da je pacijent M. u takvom stanju, a po njegovom viđenju stanje pacijenta M.D. je bilo loše. Pojasnio je da je pacijentu M. pregledao kukove na način što se naslanjao na njih, a to je pregled koji traje manje od sekunde, i odmah nakon toga, a pošto je razgovarao sa dr. R.D. odveo je pacijenta M.D. na snimanje. Istakao je da je predmetnom prilikom on bio šef smjene, a zadatak šefa smjene nije da vodi pacijente na snimanje, izuzev u situacijama kao što je bila ova, tačnije nije bilo osoblja, bila su mu odsutna četiri radnika, a kako je vidio da se radi o ozbiljnom bolesniku, on ga je poveo na snimanje. Dodao je da od 07,00 časova od kada je preuzeo smjenu do 07,20 časova, dr. R.D. se kod njega nije interesovao da li je postupljeno po njegovim nalozima i da li su sve pretrage kod pacijenta M.D. završene. Naveo je da kada se kod pacijenta traže interakcije, što se tiče traumatologije, to znači da se takav pacijent sprema za operativni zahvat, s tim što se traži i krvna grupa i Rh faktor, te da je to nalaz koji ide na transfuziju, i razdvojen je od nalaza koji ide laboratoriji. Dalje je naveo da ni jednom članu porodice M. nije rekao: „Po mom mišljenju prvo je trebalo snimiti organe, pa tek kosti“. Dodao je da jedinu komunikaciju je imao sa suprugom sada pok. M.D. i to kada su razgovarali o stanju pacijenta M.D. i kada je zamolio da pridrži noge pacijentu M. prilikom njegovog prebacivanja. Istakao je da u Urgentnom centru postoje kamere, i svi su prilikom vođenja disciplinskog postupka dobili po CD snimka tog jutra, koji on nije ni pogledao. Pojasnio je da pod terminom „ugroženi“, misli na to da kod ljudi sa povredama grudnog koša može doći do komplikacija, ali ne mora doći do životne ugroženosti. Istakao je da se sjeća da je četvrti pacijent imao lakšu povredu glave od udara kamenicom, a povredu grudnog koša imao je pacijent M. i dva pacijenta iz Paraćina. Dalje je istakao da kada je rekao da isti ima povredu grudnog koša, mislio je na to što se žalio na bol u grudima i što mu je g-đa M. isto to rekla, te da svaki infrakt daje bol u grudnom košu. Pojasnio je da kod vozača, pogotovo ako ima stariji auto, a tu misli na nepostojanje airbag-a najčešće strada grudni koš, a mogu biti i ostale povrede. Dalje je pojasnio da kada je rekao da je bilo 07,19 časova kada je odveden pacijent M. na snimanje, to vrijeme je saznao tako što mu je rekao advokat. Istakao je da je predmetnom prilikom B.B. mogla uz pomoć troje ljudi- rodbine sada pok. M.D. da postupi po nalogu i odvede pacijenta M.D. na snimanje, te da sama B.B. nije mogla postupiti po navedenom nalogu, ali uz prisustvo porodice, te kolega sa RTG-a, jeste. Objasnio je da u predmetnom periodu, nije postojao nikakav pisani akt o obavezama šefa smjene u Urgentnom centru, sve je to bilo usmeno, ili ga barem on nije vidio. Naveo je da zna da je njegov posao kao šefa smjene, tada bio, uglavnom administracija kao i primopredaja smjene, inventor, ljekovi, nadgledanje rada osoblja i organizacija posla. Dodao je da nije vidio da je P.S. predala smjenu B.B., pa iz tog razloga to nije ni pomenuo, a jeste prisustvovao primopredaji sestara Ć. i B.B.. </span>
</p>
<p>
<span>Okrivljeni M.G. je u završnoj riječi izjavio da ogranizaciju rada Urgentnog centra odnosno sprovodjenje protokola o prijemu, trijaži i zbrinjavanju pacijenta organizuje i sprovodi Direktor ili lice koje se odredi. Zdravstveno stanje pacijenata jedino može da utvrdi ljekar koji meritorno preduzima i nalaže koje mjere treba sprovoditi nad pacijentom. Direktor, odnosno lice koje on odredi je dužno da organizuje i sprovede primopredaju pacijenata gdje su dužni da prisustvuju doktori i sestre tehničari. Doktor je dužan da isprati postupak zbrinjavanja pacijenata, ambulantne sestre-tehničari su dužne da postupe neodložno po uputu - nalogu ljekara. U slučaju da dodje do poteškoća u realizaciji sprovodjenja uputa - naloga ambulatne sestre su dužne da obavijeste ordinirajućeg ljekara ili rukovodeće osoblje. Istakao je da iskreno žali što je pacijent D.M. podlegao povredama, i ukazuje na nalaz Sudsko-medicinskog vještačenja iz Splita i Beograda u kojem su eksperti medicinske struke naveli da su povrede bile takve prirode i dovele do smrtnog ishoda. Preduzimanje hitnih mjera nijesu mogle uticati na krajnji ishod. Od 40 minuta koliko je bio od 07,00 - 07,40  časova dvije trećine vremena je on proveo sa, nažalost, pok. M.D.  </span><span>obišao ga tri puta, prvi put uz prisustvo saučesnika saobraćajnog udesa, drugi i treći put uz prisustvo g-dje Lj.M., dva pratioca i medicinske sestre B.B.. </span>
</p>
<p>
<span>Okrivljena B.B. je u odbrani u prethodnom postupku pred Osnovnim Državnim Tužilaštvom Podgorica, navela da se poslije gotovo tri godine ne može sjetiti svih detalja, te da misli da je tog jutra došla na posao u 5 minuta do 07,00 časova, i da zna da joj je tada smjenu predala koleginica Ć.T. i saopštila joj da imaju 4 pacijenta iz saobraćajne nezgode među kojima je bio i pacijent M. M.D.. Dodala je da u trenutku kada prima smjenu od koleginice Ć., pacijent M. je bio na pokretnim kolicima u hodniku, tačnije blizu opservacije, te da joj je T. tada rekla da je kod pacijenta M.D. urađen RTG snimak i da treba uraditi skener glave i ultrazvuk abdomena. Dalje je dodala da misli da je u tom trenutku bilo 07,00 časova, i da su njene kolege u ambulantu uveli pacijenta M.D., i da se ne može sjetiti koji su bili, ali zna da kada je ušla u ambulatu da su tu bili M.S., P.S. i misli da je bila Ć.T.. Istakla je da zna da je tada pacijentu plasiran keteter i to misli da je uradio M.S.. Navela je da je njoj neko od rodbine pacijenta M.D. pomogao da istog prebace do sobe za opservaciju gdje bi sačekali da dođe neka od njenih koleginica iz njene smjene kako bi joj pomogla da pacijenta odvedu na sprat gdje je trebalo obaviti zadata snimanja, a obzirom da je ovaj pacijent bio krupnije građe ona je svakog trenutka iščekivala da će doći njene koleginice iz smjene ili neko iz ortopedske ambulante kako bi joj pomogao da pacijenta prebaci. Objasnila je da je ona pacijenta ostavila u sobi za opservaciju, a ona je pošla u hiruršku sobu. Pojasnila je da je njena koleginica iz smjene O.Đ. tog dana bila u operacionoj sali kako bi mijenjala R.B., a sve to po njihovom privatnom dogovoru, a da li je ko znao o tome ona ne zna. Dodala je da je u jednom trenutku, misli da je bilo oko 07,05 ili 07,06 časova, u hiruršku ambulantu ušla O.Đ. i ona ne znajući da je O. tog dana u operacionoj sali, istoj rekla da imaju pacijenta kojeg treba voditi na snimanje, a ona joj je tada rekla da je ona toga dana u operacionoj Sali i objasnila joj za dogovor između nje i R. Istakla je da misli da je kod nje, negdje oko 07,00 časova, ušao njen šef M.G. i pitao je da li je primila smjenu i ona mu je rekla da jeste. Dalje je pojasnila da je nakon njenog razgovora sa O. ,pošla u opservaciju kako bi obišla ostale pacijente. Pojasnila je da svom šefu nije govorila da nedostaju ostale kolege na poslu, a to sve nadajući se da će oni doći na posao, a mislila je da je i on sa tim upoznat pošto je isti primio smjenu. Navela je da je negdje oko 07,10 časova, pošla da nađe šefa smjene kako bi istom saopštila da je sama i da ne može da prebaci pacijenta na snimanje, istog je tražila u dispečer, a zatim je obišla krug oko kuhinje i kada je ponovo došla do opservacije njih dvoje su se tu sreli, i ona je tada M.G., njenom šefu, rekla da ima problem da prebaci pacijenta iz gore navedenih razloga, te da zna da je tu bio i doktor R.D. i da je pitao zašto pacijent nije odveden, te da se ne može sjetiti šta mu je tada odgovorila, ali zna da su ona i M.G. tada odmah odveli pacijenta na snimanje. Dodala je da zna da su izgubili vrijeme na traženje lifta kako bi pacijenta prebacili, obzirom da su svi bili zauzeti, zna da se ona tad popela stepenicama do drugog sprata i da je tek tada lift bio slobodan i istim se spustila dolje. Navela je da su nakon toga ušli u lift i pacijenta odveli na snimanje i to prvo na skener glave. Pojasnila je da zna da je tokom skenera glave pacijentu M.u pozlilo i ona je otrčala do anesteziologa za pomoć, a oni su joj rekli da oni o tome ne znaju ništa, a kada se vratila pacijenta M.D. su već reanimirali i to doktorka radiolog i nakon toga pacijent je preminuo. Istakla je da prilikom predaje smjene koleginice Ć., njoj nije saopštila da se radi o hitnom pacijentu, već joj je samo rekla da je urađeno rendgen snimanje i da treba uraditi CT glave i ultrazvuk abdomena. Objasnila je da je za svo to vrijeme ona jednom obišla pacijenta i to je možda bilo oko 07,05 časova. Dodala je da je u trenunutku njene posjete pacijent M. imao malo blijedu boju lica i misli da se žalio na bolove, ali ne zna u predjelu čega. Navela je da zna da je u toku njene primopredaje smjene neko od rodbine pacijenta M.D. pitao kad će isti biti odveden na snimanje i ona im je rekla da je u toku primopredaja smjene i da će pacijent nakon toga biti odveden. Dalje je navela da za svo vrijeme dok ona i M.G. nijesu odveli pacijenta M.D. na snimanje, on kao njen šef, nije dolazio da se interesuje da li je pacijent odveden, a takođe se za to nije interesovao ni doktor. Dodala </span><span>je da ona njenom šefu do momenta kada je pošla da ga traži, a to je bilo oko 07,10 časova, nije saopštila da nijesu došle njene kolege iz smjene, a zna i da se on nije ni interesovao za to. Pojasnila je da je potpuno nebitno koja će medicinska sestra predati smjenu, a njoj je smjenu predala P.S.. Objasnila je da po pravilima kuće medicinsko osoblje iz prethodne smjene nije moglo napustiti svoje radno mjesto, dok svi oni iz prethodne smjene ne budu prisutni, kao i da ne zna da li je P.S. u tom momentu znala da li su njene kolege došle ili ne, ali tvrdi da su svi iz prethodne smjene mogli vidjeti da je samo ona došla i da je samo ona primila smjenu. Istakla je da u momentu kada su ona i njen kolega M.G. krenuli da vode pacijenta M.D., doktor R.D. bio iznenađen zašto pacijent još uvijek nije poveden na snimanje. Navela je da iz njenog ranijeg iskustva i rada u Urgentnom centru zna da je uvijek bilo pravilo da kolege prilikom predaje smjene prenesu da li se radi o hitnom pacijentu, a njoj u ovom slučaju niko ništa nije rekao. Dodala je da se ne može sjetiti da li joj je koleginica Ć.T. prilikom predaje smjene saopštila da je pacijentu M. uzeta krv na analizu i da je ista ponijeta u laboratoriju, ali zna da joj nije nagovijestila da nalazi nijesu gotovi i da treba da se ona interesuje za to. Objasnila je da je protiv nje, zajedno sa ostalim kolegama, vođen disciplinski postupak i u istom je ona kažnjena novčanom kaznom od 40% od mjesečne zarade u periodu od 6 mjeseci, a navela je i da je na tom radnom mjestu radila godinu i 7 mjeseci, dok je prije toga pripravnički staž od 6 mjeseci odradila na ginekologiji i akušerstvu, jer je ona inače medicinska sestra smjer ginekologije i akušerstvo. Navela je da prilikom predaje smjene, šef smjene je taj koji treba da brine o tome da li su svi njegovi zaposleni došli na posao i da o tome vodi evidenciju i organizuje posao. Pojasnila je da je ona kao jedina sestra u tom momentu u hirurškoj sali uradila sve što je mogla i smatra da nije napravila ni jedan propust, a sve ostalo se preduzima po doktorovom naređenju. </span>
</p>
<p>
<span>Okrivljena B.B. je na glavnom pretresu ponovila odbranu iz prethodnog postupka, a odgovarajući na pitanje stranaka i suda navela da je 100% sigurna u kom vremenu je postavljen urinarni kateter, i da je u vrijeme plasiranja istog bila prisutna P.S.. Dodala je da joj koleginica P.S. nije predala smjenu, smjenu joj je predala Ć.T., a koleginica P.S. joj se obratila riječima je li primila smjenu, a obzirom da već jeste od T., tu nije bilo mjesta nikakvoj daljoj priči. Pojasnila je da prilikom primopredaje smjene O.LJ. nije bila tu, kao ni njen šef M.G.. Dalje je pojasnila da predmetnom prilikom, kod primopredaje smjene njoj niko u ruke nije dao pismene naloge, odnosno upute, već su isti stajali na stolu, a usmeno joj je koleginica Ć.T. saopštila šta treba da se odradi pacijentu M. Istakla je da ne zna zašto prethodna smjena nije povela pacijenta M.D. na snimanje, a po njenoj procjeni su mogli, te da se kod nje od 06,55 do 07,10 časova nije niko interesovao zašto nije odvela pacijenta M.D. na snimanje. Objasnila je da koliko se sjeća, a prošlo je 3 godine od tada, misli da je njen šef G. otkrio pacijenta M.D., a zašto ona zaista ne zna. Navela je da kada su se ona i M.G. sreli nakon njenog traženja njega, pretpostavlja da je njena rečenica bila u smislu da treba da povede pacijenta na snimanje, te da nema sa kim, te da se ona i M.G. nijesu razdvajali otkad su se sreli pa do odvođenja pacijenta na snimanje. Dodala je da je pacijent M. sam ostajao sa rodbinom, i to u trenucima kada je ona obilazila druge pacijente. Navela je da je tačno da je doktor R.D. predmetnom prilikom pitao zašto pacijent još uvijek nije odveden na snimanje, a ona mu je odgovorila da nije imala sa kim, te da je čim je našla šefa, sa šefom povela pacijenta na snimanje. Dodala je da izričito tvrdi da nijesu tačni navodi M.G. da je nekoliko puta dolazio kod nje da je pita zašto pacijent nije poveden na snimanje. Dalje je navela da je prva primopredaja između nje i Ć.T. izvršena u hirurškoj ambulanti. Pojasnila je da je bez posla ostala zato što je bila na zamjeni koleginice koja se vratila sa trudničkog, pa kada se ona vratila sa bolovanja, ona je ostala bez posla. </span>
</p>
<p>
<span>Branilac okrivljene B.B., po zamjeničkom punomoćju advokata Simović Branka, advokat Simović Minja je u svemu ostala pri ranije datoj završnoj riječi advokata Simović Branka koji je izjavio da mora istaći da je B.B. jedina osoba koja je kritične zgode radila na određeno vrijeme u KCCG, pa je to jedini i osnovni razlog bio što u disciplinskom </span><span>postupku gdje je ona kažnjena kao i ostali učesnici ovog optužnog predloga nije poduzimala pravne radnje u cilju dokazivanja svoje nevinosti, te da je, u preciziranom činjeničnom opisu optužnog predloga, tužilac i dalje ostao pri činjeničnom opisu da je optužena B.B. dana 20.07.2009.godine, bila noćna smjena. Naveo je da se iz svih provedinih dokaza u ovom predmetu vidi i utvrđuje da je Bojana to jutro došla na posao pet minuta prije 7 časova, te da je, kako je to u predmetu utvrđeno, prvi pregled pok. M.D., dr. R.D. obavio 20.07.2009.godine u 06,10 časova. On je naveo da je Sud odbio na pretresu koji je održan 04.03.2014.godine da sasluša neposredno u svojstvu svjedoka dr. D.V., a na okolnost da je po tvrdnji ovoga doktora sav proces vezano za pretrage pok. M.D. mogao biti obavljen u periodu od momenta prijema do 07, 00 časova, te da on kao branilac stavlja primjedbu na ovaj dio zapisnika, što će sudija cijeniti, da na to nije dao odgovor SMO u svom nalazu i mišljenju i da je dr. D.V. na sasvim druge okolnosti bio predložen. Dodao je da se SMO u svom osnovnom nalazu a potom u dopunskim nalazima bavio pitanjem odgovornosti medicinskog osoblja, među kojima je i B.B., te da njihove konstatacije koje su date na str. 11 st. 2 mišljenja su uopštene, neprecizne i ne navode koji su propusti B.B. i ostalog medicinskog osoblja koje krivično odgovara. On je postavio pitanje i ukazao da na strani optužene B.B. i ostalih optuženih-medicinskog osoblja nema direktnog niti eventualnog umišljaja da su oni svojim nečinjenjem doprinijeli pogoršanju zdrastvenog stanja pok. M.D., te da kod takvog stanja stvari, odbrana smatra da ne postoji ni jedan dokaz da B.B. nije preduzimala kada je došla na posao kritičnog dana u 07, 00 časova ono što je u njenoj moći bilo, a vezano za pok. M.D.. On je napomenuo da ni saslušana svjedokinja supruga pok. M.D. u svom kazivanju nije označila B.B. da nije poduzimala radnje koje je mogla sama preduzeti. Naveo je da je evidentno da nije mogla sama bez pomoći ostalih preduzeti radnje kada je u pitanju odvođenje pokojnika na skener i dr. U konačnom, kod takvog stanja stvari odbrana je predložila da se optužena B.B. oslobodi krivične odgovornosti, jer ne postoji ni jedan dokaz da je počinila krivično djelo koje je predmet optuženja, te da troškovi krivičnog postupka padnu na teret budžetskih sredstava Suda. </span>
</p>
<p>&nbsp;</p>
<p>
<span>Okrivljena B.B. u završnoj riječi je izjavila da prihvata završnu riječ svog branioca i da ostaje pri navodima svoje odbrane. </span>
</p>
<p>&nbsp;</p>
<p>
<span>Sud je u dokaznom postupku: saslušao ovlašćenog predstavnika oštećene porodice M.-M.LJ., na saglastan predlog stranaka pročitao: svjedočke iskaze M.D. sa zapisnika o glavnom pretresu od 23.03.2012 godine, M.B. sa zapisnika o glavnom pretresu od 09.04.2012 godine,M.M. sa zapisnika o glavnom pretresu od 09.04.2012 godine,LJ.M. sa zapisnika o glavnom pretresu od 09.04.2012 godine,LJ.T. sa zapisnika o glavnom pretresu od 09.04.2012 godine, L.T. sa zapisnika o glavnom pretresu od 05.12.2012 godine,S.Č.  sa zapisnika o glavnom pretresu od 05.12..2012 godine,Z.M. sa zapisnika o glavnom pretresu od 31.01.2013 godine,Č.T. sa zapisnika o glavnom pretresu od 27.09.2013 godine, D.V. sa zapisnika o glavnom pretresu od 04.03.2014 godine, na saglastan predlog stranaka pročitao: obdukcioni zapisnik S.br.127/09 od 22.07.2009 godine te</span><span class="span1"> </span><span>izjašnjenje stalnog sudskog vještaka medicinske struke prof. dr Miodraga Šoća, sa zapisnika o glavnom pretresu od 04.06.2012. godine, pročitao nalaz i mišljenje Medicinskog fakulteta u Beogradu Kri. Br. 09/1002 od 31.05.2011. godine, pročitao dopunsko mišljenje Sudsko- medicinskog odbora Medicinskog fakulteta u Beogradu dostavljeno Ovom sudu 01.03.2013. godine,  pročitao izjašnjenje Predsjednice Sudsko- medicinskog odbora Medicinskog fakulteta u Beogradu prof. dr. Ivanke Baralić O.LJ. sa zapisnika o glavnom pretresu od 04.06.2012. godine, pročitao izjašnjenje Predsjednice Sudsko- medicinskog odbora Medicinskog fakulteta u Beogradu prof. dr. Ivanke Baralić O.LJ. sa zapisnika o glavnom pretresu od 19.04.2013. godine,</span><span class="span1"> </span><span>pročitao nalaz i mišljenje Sveučilišta u Splitu - Medicinskog fakulteta br. 22-64/2014 od 11. veljače 2015 godine, dostavljen Ovom sudu 02.04.2015 godine, pročitao odluku JZU KCCG br. 03/01-12969 od 22.10.2009.godine, pročitao pravilnik o kućnom redu KCCG od oktobra 1998 godine, </span><span>pročitao dopis JZU KCCG Urgentni Centar dostavljen Ovom sudu dana 04.02.2014. godine,</span><span class="span1"> </span><span>pročitao izvod iz KE za okrivljenu O.LJ. izdat od Ministarstva pravde Crne Gore</span><span class="span1"> </span><span>pod KE br.403/2015 od 03.04.2015 godine, pročitao izvod iz KE za okrivljenu B.B. izdat od Ministarstva pravde Crne Gore</span><span class="span1"> </span><span> KE br.404/2015 od 03.04.2015 godine, pročitao izvod iz KE za okrivljenog R.D. izdat od Ministarstva pravde Crne Gore</span><span class="span1"> </span><span>pod KE br.401/2015 od 03.04.2015 godine, pročitao izvod iz KE za okrivljenu P.S. izdat od Ministarstva pravde Crne Gore</span><span class="span1"> </span><span>KE br.402/2015 od 03.04.2015 godine,</span><span class="span1">  </span><span>izvršio uvid u medicinsku dokumentaciju na ime M.D. koja se nalazi u spisima predmeta, te izvršio uvid u CD snimak snimljenog materijala sa video nadzora Urgentnog Centra KCCG od 20.07.2009. godine.Sud nije provodio kao dokaz izvod iz KE za okrivljenog M.G., iz razloga jer je isti rođen u Makedoniji, pa bi pribavljanje istog vodilo odugovlačenju postupka, a imajući u vidu da je zastupnik optužbe odustao od istog.</span>
</p>
<p>&nbsp;</p>
<p>
<span>Sljedstveno izloženom, a na osnovu rezultata cjelokupne dokazne građe, Ovaj sud, savjesnom ocjenom svih provedenih dokaznih sredstava, a u procesu logičke argumentacije, nije mogao utvrditi, jasnu, nedvosmislenu i izvan svake sumnje kategoričku konkluziju da činjenični navodi optuženja imaju pouzdanog uporišta u provedenim dokaznim sredstvima, već je u konstalaciji suprotstavljenih dokaznih argumenata provedenih tokom postupka i dvosmislene mogućnosti o izvjesnosti odlučnih činjenica, primjenom člana 373 st.1 tač.2 Zakonika o krivičnom postupku, i  primjenom principa in dubio pro reo i</span><span>z </span><span>čl.3 st.3 Zakonika o krivičnom postupku, okrivljene oslobodio od optužbe.</span>
</p>
<p>
<span>Ovlašćeni predstavnik porodice pok M.D.- M.LJ. je u svjedočkom iskazu pred istražnim sudijom Ovog suda navela da je dana 20.07.2009. godine na magistralnom putu Cetinje- Podgorica u mjestu Meterizi došlo do saobraćajnog udesa u kojem je kao jedan od učesnika bio i njen suprug  M.D. koji je u 06,10 časova dovezen vozilom Hitne pomoći u Urgentni centar u Podgorici. Dodala je da je čim je za to saznala obavijestila telefonom prijatelja njenog supruga M.M. a koji živi u Podgorici kako bi mu se našao dok ona ne stigne sa Cetinja. Istakla je da je u Urgnetni stigla u 07,10h, a do tad je iz više izvora saznala da njen suprug nije životno ugrožen, tačnije njena sestra koja radi u MUP-u pozvala je patrolu i njenog supruga, i od istih dobila tvrdnje da njen suprug nije životno ugrožen, po kazivanju ljekara. Navela je da je istovremeno njena starija kćerka koja je ostala kući na Cetinju pozvala telefenom u Urgentni blok i takođe je dobila informaciju od nekog iz Urgentnog da njen otac ima polomljenu nogu, ali da nije životno ugrožen. Objasnila je da je ona sa mlađom kćerkom krenula iz Cetinja u Urgentni centar i kad je ušla i vidjela svog supruga kao laik je zaključila da mu je loše i da umire. Rekla je da su se pored njenog supruga nalazili njegovi prijatelji M.M. i B.M. koji su je obavijestili da već pola sata pokušavaju da stupe u kontakt sa ljekarom, ali da ne mogu da ga nađu, te da su bili u kontaktu sa doktorom M.2. iz radiološke službe koji im je rekao da će biti u sali za snimanje skenerom do 07,30 časova. Dodala je da je njen suprug bio priključen na jednu flašu infuzije koja je već isticala i žalio se na jake bolove, a sve to se dešavalo u tzv.sobi za posmatranje gdje im je prišao jedan čovjek u medicinskoj uniformi koji je bio srednje visine i misli da je bio smeđ, a za kojeg je mislila da je ljekar i opirao se njenom suprugu na stomak i bokove i upitao da li ga to boli. Istakla je da njen suprug ječao od bolova, a ovaj čovjek se udaljio, a ona je pošla za njim kako bi dobila više informacija o stanju svog supruga jer mu je očigledno gore, a kad je ovaj čovjek ušao u ljekarsku sobu počeo je nešto da piše i ona ga je tada upitala: „doktore šta je sa mojim suprugom“. Pojasnila je da joj on ništa na to nije odgovorio, ali joj je jedna mlada medicinska sestra plave kose koja se takođe nalazila u sobi saopštila da je on tehničar i da joj on to ne može reći, nakon čega ih je pitala od kada to tehničari pregledaju povrijeđene pacijente, nakon čega ju je medicinska sestra udaljila iz te prostorije i rekla da će joj ljekar kasnije objasniti. Istakla je da kad se vratila iz ljekarske sobe prijatelji njenog supruga su doktoru R.D.u prenijeli ono o čemu su razgovarali sa doktorom M.2. i sugerisali istom da bi njenog supruga trebali </span><span>povesti na detaljnije snimanje na šta im je on odgovorio da nema žurbe jer njen suprug nema povrede koje mu mogu ugroziti život i da se mora ispoštovati procedura te da je u Urgentnom bloku smjena, tako da njen suprug do 07,30 časova nije poveden na snimanje. Dodala je da se vratila nazad u prostoriju u kojoj je bio njen suprug i tamo ga je zatekla sa još većim bolovima i napadima gušenja, a rana koju je imao iznad lijevog oka počela je da krvari, a zatim je napomenula da od njenog dolaska u Urgentni niko od medicinskog osoblja nije bio pored njenog supruga. Istakla je da su ponovo otišli do doktora, i to do njegove kancelarije i od njega su dobili odgovor da je sa njenim suprugom sve u redu i da ne prave paniku, a da ni jednom za svo vrijeme njihovih intervencija dr. R.D. nije otišao do sobe u kojoj se njen suprug nalazio da vidi o čemu oni pričaju. Takođe je navela da su se oni ponovo vratili u sobu gdje se nalazio njen suprug i tada joj je prišla ista ona mlada medicinska sestra, a u tom momentu njen suprug kaže „gotov sam, sve me više guši“, da bi se onda ona obratila toj sestri i rekla joj da obavezno pozove doktora jer će se njen suprug ugušiti kao što joj je to i govorio, na šta je ona samoinicijativno, bez prethodne konsultacije sa ljekarom, odlučila da ga malo ispravi tako što je podigla gornji dio kreveta na kojem se njen suprug nalazio, a sve to u momentu kada niko od prisutnog osoblja u Urgentnom nije konstatovao da li i koje povrede njen suprug osim onog loma noge ima u predjelu grudnog koša. Takođe im je saopštila da nema razloga za toliku brigu i paniku i dok njen suprug i dalje ječi od bolova, dok je za svo to vrijeme M.M. neprestano u njenom prisustvu. Pojasnila je da se nakon 10 minuta pojavljuje dr. R.D. koji ulazi u sobu gdje se nalazi njen suprug, koji se uopšte nije obratio ni njemu ni njima, već je samo na noge njenog supruga stavio upute i snimke koji su, vjerovatno, tog jutra uradili u Urgentnom centru, i saopštava im da treba da ga vode na skener i ultrazvuk koji se nalazi na spratu. Dodala je da su tada ona i njeni prijatelji na hodniku sreli doktora R.D. kada su vodili njenog supruga iz sobe, i saopštili mu da njen suprug ima jake bolove u grudima i da se guši. Napomenula je da su doktora R.D. ranije obavijestili da njen suprug ima jake bolove u grudima, odnosno to mu je rekao prijatelj njenog supruga M.M. a sve to je ponovila i pred medicinskom sestrom koja je podigla njenog supruga. Pojasnila je da je nakon ove konstatacije počela kratka rasprava između doktora R.D. i tehničara, o tome kako je još ranije tog jutra trebalo snimiti pluća njenom suprugu i tada je doktor rekao tehničaru da je to trebalo da se uradi, na šta mu je tehničar rekao da to nije tačno. Dalje je pojasnila da im je u petak 24.07.2009. godine na sastanku ljekarske komisije, direktorka saopštila da je po prijemu u Urgentni centar napravljen snimak njenog supruga i to u 06,20 časova. Navela je da se iz tog saopštenja lako može zaključiti nemar osoblja, posebno doktora R.D., jer očigledno do 07,25 časova, kada su njenog supruga pokrenuli iz sobe u kojoj se nalazio na snimanje, doktor R.D. nije znao za taj snimak niti ga je pogledao, i nije joj jasno kako to da je zaboravio da je dao nalog da se uradi snimak pluća. Dodala je da su imali saznanje da do tog momenta nijesu bili podignuti laboratorijski nalazi koji su bili napravljeni po prijemu u Urgentni. Navela je da nakon te rasprave sa tehničarom, ljekar je otišao na automat da uzme kafu, a ni tada nije konstatovao veoma teško stanje njenog supruga niti povrede opasne po život, štaviše nije ga ni pogledao već su oni bez pratnje doktora krenuli prema liftu kako bi odveli njenog supruga na snimanje. Istakla je da za vrijeme dok se ljekar nalazio kod automata za kafu, prišla mu je njena kćerka kojoj je na njeno pitanje on takođe odgovorio da njen otac nije životno ugrožen, ali da će biti zadržan u KC radi daljeg liječenja i oporavka. Navela je da kada su došli do lifta, sa njima su se nalazili isti tehničar i sestra i tu su čekali nekoliko minuta, jer su liftovi bili zauzeti, pa je tehničar rekao da su vjerovatno vrata od lifta ostala otvorena na nekom od spratova, i tada mu je ona saopštila da može istrčati na neki od gornjih spratova da provjeri vrata lifta, na šta joj je on rekao da će brzo stići lift. Dodala je da kad je lift došao oni su u isti ušli i odveli njenog supruga u radiološku službu kad su njenog supruga uveli na snimanje. Dalje je dodala da kako je zbog bolova koje je trpio njen suprug bio nemiran, pozvali su je da im pomogne, pa kada je ušla u sobu za snimanje i pridržavala glavu suprugu, sada pok. M.D. su sa pokretnog stola na kom se nalazio prenijeli na sto za snimanje, bez ikakve imobilizacije pa čak i bez </span><span>čaršava, koji su trebali da stave ispod njega kako bi ga lakše prenijeli. Navela je da su samo ona i njen prijatelj M.M. pridržavali njenog supruga za po jednu nogu, a tehničar za ramena, pa su ga „kao vreću“ prebacili sa jednog stola na drugi. Istakla je da kada se završilo snimanje glave, nju su udaljili iz prostorije, pa su ispred ponovo čuli ječanje njenog supruga i ona je zajedno sa njegovim prijateljima ušla unutra i tada im je čovjek koji je vršio snimanje rekao da je njen suprug jako nemiran i da ne mogu da ga snime bez pomoći anesteziologa kojeg do tog trenutka nijesu mogli da nađu, već su ga zvali na telefon. Pojasnila je da je nakon toga opet sa svojim prijateljem ušla u prostoriju gdje su snimali njenog supruga i zajedno sa njim i tehničarem prenijeli njenog supruga sa stola za snimanje na pokretni krevet i poveli ga u salu za ultrazvuk, dok se ne pojavi anesteziolog. Istakla je da su u sobi za ultrazvuk pronašli doktorku koja je, nakon što je stavila sondu na njenog supruga, očigledno shvatila u kakvom stanju se nalazi njen suprug i da umire i zajedno sa njima odlazi na intezivnu njegu bez dovršenog snimanja, gdje njenog supruga preuzimaju, a oni ostaju da čekaju ispred, te da, po njenoj procjeni na intezivnu njegu, njen suprug je došao oko 07,50 časova, a njima su nešto iza 08,30 časova saopštili iz intezivne njege da je njen suprug preminuo. Napomenula je da je Komisija za kontrolu zdrastvenih usluga, dana 24.07.2009. godine, pročitala Zapisnik Urgentnog centra u kom se navodi da je njen suprug odveden na skener u 07,05 časova, što po njenoj procjeni apsolutno nije tačno, i da to mogu potvrditi svjedoci kao i video zapisi sa kamera iz Urgentnog centra. Navela je da se u tom Zapisniku takođe navodi da je njenom suprugu dva puta mjeren krvni pritisak, te da ukoliko je to tačno to se moralo desiti odmah po prijemu u Urgentni centar jer od kada je ona došla, a došla je poslednja sa svojom kćerkom, a svo to vrijeme su bili prisutni njegovi prijatelji koji su joj saopštili da u zadnjih sat vremena njegovog života to nije učinjeno, kao i da za svo vrijeme nije mu izmjerena temperetura, te da je taj Zapisnik- Izjavu potpisao direktor Urgentnog centra D.V.. Istakla je da je u vezi tog Zapisnika odmah reagovala na sjednici od 24.07.2009. godine, tvrdeći da nije tačno naznačeno vrijeme kada je njen suprug odveden na snimanje, te da je dva puta u avgustu mjesecu bila na razgovoru kod direktorke M.3., tražeći od nje da joj da tu izjavu koja joj je pročitana na tom sastanku, na šta joj je ona odgovorila da će to svakako dobiti jer je sa njenim sadržajem upoznata na tom sastanku, ali da treba da se obrati pismeno kako bi tu izjavu dobila. Dodala je da se obratila pismeno tako što je predala molbu 02.09.2009. godine, menadžeru G.Z., ali da nije dobila to što je tražila, već joj je na kućnu adresu, dana 12.09.2009. godine dobila dopis u kome je direktorica obavještava da joj oni to ne mogu dati jer se radi o njihovoj internoj prepisci. Napomenula je da je direktorka u razgovoru sa njom, izjavila da su utvrdili da je ona u pravu što se tiče vremena kada je njen suprug odveden na snimanje i da se nije radilo o vremenu 07,05 časova, već 07,24 časova, i takođe je pitala da li je tačno da kad pritisak pada, a puls raste postoji sumnja da se radi o unutrašnjem krvarenju, na šta joj je ona odgovorila da jeste i da to mora znati svaka medicinska sestra. Napomenula je, kako je i ranije kazala, u zadnjih sat vremena života njenog supruga, njemu nije mjeren pritisak iako je, kako joj je to u usmenom razgovoru saopštila direktorka, prilikom prvog mjerenja pritiska konstatovano upravo ono što ukazuje na unutrašnje krvarenje, a to je nizak pritisak i povišeni otkucaji srca. Istakla je da je direktorica u njenom prisustvu i pred sinovcem njenog supruga M.I.iz Cetinja, izjavila nešto što je iritiralo jer je to shvatila kao tendenciju da opravdava postupke medicinskog osoblja koje je trebalo da brine o zdravlju njenog supruga i rekla joj da treba da shvati da medicinski radnici nakon 24 časovnog dežurstva moraju da izgube koncetraciju, na šta joj je ona odgovorila da bi to mogla da shvati ako bi se radilo o radnicima na građevini, ali da to nikako ne može prihvatiti kad se radi o ljudima koji treba da brinu i spašavaju ljudske živote, s tim što je protivzakonito da takvi ljudi dežuraju 24h neprekidno bez odmora, pa je u slučaju da se to i dogodilo postojao propust onih koji su o tome trebali da vode računa, odnosno da i ljekari i medicinski tehničari rade samo onoliko vremena koliko će biti u stanju da kvalitetno i savjesno obavljaju svoje poslove. Dalje je navela da im je na Komisiji od 24.07.2009. godine rečeno da njenom suprugu ne bi bilo spasa ni da je primljen u neku ustanovu koja </span><span>je mnogo bolje opremljena od Urgentnog centra. Navela je da je ova konstatacija u koliziji sa konstatacijom ljekara R.D., koji ih je svo vrijeme uvjeravao da njen suprug nema povrede opasne po život. Dodala je da je ova konstatacija tačna tek kada su njenog supruga odveli na intezivnu njegu, te da je sigurna da je od momenta kada je primljen u Urgentni centar mogao biti spašen da su mu na vrijeme utvrđene povrede koje je imao i da je prema njemu postupano na način koji je adekvatan tim povredama. Mišljenja je da za svo vrijeme ljekar i osoblje je njenog muža tretiralo kao osobu koja je u udesu samo zadobila prelom noge, a ni jedna od povreda koje su kasnije konstatovane u Zapisniku o obdukciji, nije im predočena niti je sanirana, a da ne pominje uz sve to nestručno ponašanje medicinskog osoblja. Napomenula je da sumnja da je takvo ponašanje uzrokovalo i pogoršalo već postojeće povrede grudnog koša rebara i karlice o kojim povredama oni nijesu imali pojma. Pojasnila je da je dobila obdukcioni nalaz koji je uradio dr. Šoć, i istog dana kad je urađena obdukcija dr. Šoć je pozvao nju i oca njenog supruga M.B.1., i ona je upitala doktora Šoća da li može znati od čega je umro njen  suprug, na šta joj je doktor odgovorio: „umro je od krvarenja“, a ona ga ja dalje pitala da li bi to krvarenje moglo biti spriječeno da su na vrijeme otkrivene povrede koje je on imao u tom udesu, na što joj je doktor Šoć odgovorio: „ne mogu da Vam kažem, zapravo mogu, ali ne smijem“. Istakla je da je u obdukcionom nalazu konstatovano da je imao krvarenje iz jetre i da je imao rascjep srčane aorte od 0,8mm, koji je u direktnom uzroku sa smrtnim ishodom. Navela je da se radi potpunog rasvjetljenja činjeničnog stanja vezanog za postupanje ljekara prilikom zbrinjavanja njenog supruga u Urgentnom centru pribavi Izjava direktora Urgentnog centra dr. D.V.a od 20.07.2009. godine, jer smatra da joj je samim tim što joj je ta izjava uskraćena, iako joj je njen sadržaj saopšten, pokušan da se zataška sve relevantne činjenice koje su neophodne za pravilno utvrđivanje odgovornosti svih koji su u odnosnom događaju učestvovali. </span>
</p>
<p>
<span class="span2">Svjedok ovlašćeni predstavnik </span><span>oštećene porodice M. - LJ.M. je na glavnom pretresu ponovila iskaz iz prethodnog postupka, dodajući da se sjeća da kada su odvozili njenog supruga na snimanje, na hodniku se srela sa dr. R.D., koji je imao verbalni sukob sa M.G., a doktor nakon što je stavio nalaze tj. snimke na noge njenog supruga, vidjela je kako je naknadno nešto dopisao i takođe stavio na noge njenog supruga. Odgovarajući na pitanja suda i stranaka svjedok M.LJ. je navela da lice koje je održavalo odnos sa njenim suprugom, odnosno preko kojeg su kontaktirali dok ona nije stigla, jeste policajac M., kojem ne zna ime, te da je bio tu još jedan policajac, kojem takođe ne zna ime. Ista se pridružila krivičnom gonjenju okrivljenih i postavila odštetni zahtjev koji nije mogla precizirati. </span>
</p>
<p>
<span>Svjedok M.D. je u svjedočkom iskazu pred istražnim sudijom Ovog suda navela da su dana 20.07.2009. godine kada je čula da je njen otac imao udes kolima njene starije sestre, ona sa majkom i bratom od tetke J.D., koji je vozio njihova kola, krenuli za Podgoricu sa Cetinja, oko 06,35 časova. Dodala je da su u toku vožnje negdje na pola puta prošli mjesto udesa jer su kola još uvijek bila tu i policija je zvala njih i njena sestra Ivana im je kazala kako je razgovarala sa nekim iz Urgentnog centra koji joj je rekao da im otac ima povredu noge, ali da nije životno ugrožen. Nakon toga su došli i njena majka je odmah ušla, a ona i njen brat od tetke su ušli u Urgentni nakon 5 minuta, gdje je ona pošla kod oca u jednu sobu gdje je na jednom krevetu u skroz ravnom ležećem položaju ležao njen otac kojem je bila priključena infuzija. Pojasnila je da je na sebi imao majicu kratkih rukava roze boje sa bijelom štraftom i bio je prekriven čaršavom do koljena tako da mu se povrede na nogama nijesu vidjele, a bio je bez farmerki i patika i čarapa. Dalje je pojasnila da je bio blijed u licu i imao je povredu iznad lijevog oka, te da je bio i hladan što je osjetila kada ga je poljubila i u tom momentu je čula kako on govori M.M. i njenoj majci da ne može više da izdrži od bolova, pa je ona pitala sestru koju je srela na hodniku da joj objasni zašto je njen otac blijed, na što joj je ona odgovorila i da je ona blijeda, a ne njen otac koji je imao udes. Istakla je da je ona tu stojala nekih 20 minuta kada je vidjela kod automata nekog krupnog čovjeka, starijih godina, i zatim mu je prišla, </span><span>pretpostavljajući da je ljekar, i pitala ga za stanje njenog oca, predstavljajući mu se da je njegova kćerka, i on joj je odgovorio da su ga odveli na snimanje, da mu je jedna noga slomljena, a za drugu nijesu sigurni, da je van životne opasnosti i da će ga ostaviti u bolnici. Pojasnila je da je on ušao u Urgentni, a ona je tada pogledala na sat i vidjela da je tačno na polovini između 07,30 i 07,35 časova, a potom je izašla van Kliničkog centra na vazduh. Istakla je da je nakon izvjesnog vremena došla njena majka i rekla joj da joj je otac preminuo. </span>
</p>
<p>
<span>Svjedok M.D. je na glavnom pretresu ponovila iskaz sa prethodnog postupka, dodajući da lice koje je opisala kao starijeg, krupnijeg čovjeka, kojem je prišla dok je bio na automatu za kafu i postavila mu pitanje jeste doktor R.D.. Odgovarajući na pitanja suda i stranaka svjedok M.D. je navela da među prisutnima ne prepoznaje sestru koja je prokomentarisla da je ona blijeda, a ne njen otac koji je iz udesa. Dodala je da se samo sjeća da je imala crnu kosu i da se ničega više u vezi nje ne sjeća, obzirom da joj se nije ni direktno obratila. </span>
</p>
<p>
<span>Svjedok M.B. je u iskazu pred istražnim sudijom Ovog suda naveo da ga je dana 20.07.2009. godine, oko 06,05 časova, pozvala na telefon T.E., radnica mesare kod Male pijace i pitala ga da li je čuo da je M.D. imao udes tog jutra prilikom dolaska na posao. Kada je to čuo odmah je krenuo put Urgentnog bloka i tamo je zatekao čovjeka koji je izazvao udes i pitao ga da li je on M.D. brat, na što mu je on odgovorio da nije i pitao ga kako je došlo do udesa, a on mu je rekao da je preticao autobus i da je naišao na vodu i da je zbog toga prešao na suprotnu stranu. Dodao je da je M.D. za to vrijeme bio u ljekarskoj sobi i tad su ga upravo izvodili iz sobe u jedan hodnik. Dalje je dodao da je bio obučen kompletno i da je imao majicu kratkih rukava, farmerice i patike i bila mu je priključea infuzija, a u međuvremenu stigli su i njegova braća M.D. i M.M., ali ne zna u koje vrijeme. Naveo je da zna da je M.D. otišao prije nego što su M.D. izveli van ljekarske sobe, jer su mu rekli da je M.D. van životne opasnosti, te da misli da je njegov brat M.M. bio tu kad su ga izveli iz ljekarske sobe. Dodao je da od kad su ga izveli, misli da je prošlo 15 minuta, pošto im se M. žalio da ga sve boli, odnosno ječao je, a imao je i vidne povrede na čelu, pa su mu on i njegov brat M. sazuli patike i čarape, a onda su mu skinuli farmerice. Pojasnio je da ga nijesu podizali prilikom skidanja farmerki i da je ostao u donjem vešu, a nije mu bio priključen kateter, te da se sve to dešavalo u hodniku, a pri svlačenju im nije pomagala sestra te da ne zna da li je bila prisutna, niti se može sjetiti da li im je neko rekao da M.D. skinu, ili su to samoinicijativno uradili, kao i da se ne može sjetiti da li je prije ili poslije toga došla M.D. supruga sa kćerkom. Istakao je da je telefonom zvao doktora M.2. koji mu je rekao da će doći do 07,15 časova, u šta nije siguran, ali zna da mu je pominjao vrijeme do koliko će biti na snimanju i da bi dobro bilo da do tada M.D. dovezu. Dodao je da je vjerovatno reagovao što nijesu dozvolili da ga povezu na snimanje, pa mu je neko rekao da je van životne opasnosti, i tada je vidio jednog čovjeka koji je došao na kafemat koji je bio obučen u zelenu uniformu, te da nije vidio da li je kćerka M.D. prilazila ovom doktoru. Naveo je da ne zna koliko je sati bilo, ali zna da su M.M., M.Lj. i još neko od osoblja poveli M.D. na snimanje, te da nije vidio da je neko prije toga M.D. podizao uzglavlje niti se može sjetiti u kakvom položaju je odveden na snimanje. Pojasnio je da tek kad je stanje pok. M.D. bilo toliko pogoršano, da je počeo da se trza, reagovalo je medicinsko osoblje i povezli su ga na snimanje, te da misli da je do tad, od kad je on došao u Urgentni, prošlo sat vremena. Istakao je da kada je došao na sprat za snimanje M.D. je već bio na kolicima gdje treba da ga snimi skener, a nakon toga su ga M.M., M.Lj. i sestra prebacili sa skenera na kolica na kojima su ga dovezli, držeći ga za noge, te kada su ga prebacili sa skenera na kolica, doktorka je pokušala reanimaciju i to je sve što je on zapazio. Pojasnio je da kada su im javili da je M.D. preminuo, on je bio sa M.M. i M.Lj. u holu ispred intezivne njege, te da nije vidio da su doneseni neki snimci ili izvještaji za vrijeme dok se M.D. nalazio u Urgentnom centru, a po njegovom zapažanju osim učesnika ove nezgode niko više nije bio prisutan. </span>
</p>
<p>
<span>Na glavnom pretresu svjedok M.B. je naveo da ono čega se sjeća za navedeni događaj je da je tog dana u 06,05 časova, telefonom od njegove radnice E.T. obaviješten da je njegov radnik i drug M.D. tog jutra imao udes, te da je odmah nakon tog poziva krenuo put Urgentnog bloka i tamo je stigao do 06,15 časova. Kada je došao u Urgentni blok za njim su stigla njegova braća M.M. i M.D., i da su u jednom hodniku samo pošto je stigao, izveli M.D. na kolicima, te da je M.D. ležao i bila mu je priključena infuzija. Dodao je da je bio obučen u farmerke i patike, i da se ne sjeća da li je bio pokriven nečim, ali se sjeća da je izgledao jako loše, njegova sama faca, grčevi na licu, jaukanje govorili su mu da je u lošem stanju. Pojasnio je da je M.D. tada bio svjestan, a to zna iz razloga jer ga je pitao je li ko stradao u tom udesu i to dva puta, na šta mu je rekao da je on najgore prošao. Naveo je da je odmah po ulasku, u holu Urgentnog bloka sreo druge učesnike u predmetnoj nezgodi, tačnije čovjeka koji je izazvao udes, koji mu je prišao i pitao ga da li je on M.D. brat, te kada mu je odgovorio ko je, pitao ga je kako je došlo do nezgode, sjeća se da mu je odgovorio da je preticao kamion i da je naišao na neku vodu. Istakao je da su on i njegov brat M.M. poslali njihovog brata M.D. na posao, jer su im rekli da je M.D. van životne opasnosti, a ko im je to rekao ne može se sjetiti jer je bio pod stresom. Naveo je da se sjeća da su on i M.M., uz pomoć neke medicinske sestre, crne, mlađe osobe, M.D. izuli patike, skinuli farmerice i tada su prilikom skidanja vidjeli jaku povredu na koljenu jedne noge, te da ne zna tačno koje, kao i da je M.D. ostao u donjem vešu i majici. Dodao je da su on i M.M. insistirali, iako nijesu znali šta je i da li je prethodno snimljen M.D., da što prije ide na snimanje, te da se sjeća da je M.M. otišao da razgovara sa nekim od doktora, a on je pozvao dr. M.2., pošto je prijatelj sa njim, ispričao mu o čemu se radi, na šta mu je dr. M.2. rekao da ga što prije dovedu na sprat kod njega da ga snimi, međutim pošto nije dobio odobrenje, nijesu odmah poveli M.D. na snimanje, kao i da se ne može sjetiti od koga nije dobio odobrenje, jer je bio pod stresom. Pojasnio je da kad su M.D. poveli na snimanje, tek tad je počeo da se trese, te da mu se čini da je tada bila neka smjena. Dalje je pojasnio da se sjeća da su  najviše pomagali, M.G. i još jedna medicinska sestra, ali kada je već bilo kasno. Istakao je da zna da su predmetnom prilikom M.M. i M.Lj. pošli sa M.D. gore, liftom na snimanje, i misli da je bio još neko od osoblja, ali ne zna ko, te da su njega vratili i nijesu mu dozvolili da uđe u lift, pa je okolo na glavna vrata ušao. Naveo je da kad je istrčao na sprat vidio je M.D. kako su ga sa aparata postavljali na kolica, ali koliko je primijetio već je bilo kasno, te da mu se čini da je neka doktorica pokušavala da uradi reanimaciju. Dodao je da je poslije sedam sati M. povezen gore na snimanje, a više od pola sata je bio u hodniku. Pojasnio je da je njemu krivo što mu nijesu tada dozvolili da ga povede gore na snimanje, jer po nekoj njegovoj procjeni kao da je pukao unutra, žalio se na bolove, jaukao je, i što god ga je pitao, boljelo ga je. Dodao je da se sjeća i momenta i detalja da je M.LJ. kada je vidjela M.D. i sama rekla da mu nema spasa i da se nešto preduzme. Odgovarajući na pitanja suda i stranaka svjedok M.B. je naveo da nakon što je izveden iz sale i dok je bio u kolicima, on, M.M. i još jedna sestra su skinuli odjeću sada pok. M.D., te da je od 06,15, možda i od 06,10 časova, jedno pola sata je bio sa pok. M.D., a onda su došli M.M. i M.LJ.. Dodao je da dok je bio pored M.D., prilazilo mu je neko osoblje, ne može se sjetiti ko jer je bio pod stresom, i trljao je sada pok. M.D. prste, ali po njemu ništa konkretno, misli na davanje injekcija. Pojasnio je da nije siguran, ali mu se čini, da kada je stepeništem došao na gornji sprat da je ugledao M.M., Lj.M. i nekog od osoblja, kako sada pok. M.D. prenose sa tog aparata na kolica i da su to činili čaršafom. Dodao je da misli da je kod M.D. nogu vidio neka dokumenta. Pošto su svi bili obučeni u zeleno, on nije znao ko je sestra, ko tehničar, a ko doktor, te da osobe koje je vidio tog jutra jesu: M.G., B.B. i P.S.. Pojasnio je da mu doktor R.D. nije lično saopštio da nema odobrenje da M.D. vodi na snimanje, niti mu je iko drugi saopštio da dr. R.D. ne daje odobrenje za transport M.D. na snimanje, ali mu je,  neko od njih rekao da je M.D. van životne opasnosti. Naveo je da je kod M.D. predmetnom prilikom vidio krvavo čelo i krvavi čaršaf pored njega, kao i razbijeno koljeno koje je vidio prilikom skidanja farmerica, te da nije zapazio da su M.G. i B.B. trčali da traže po Urgentnom slobodne liftove, jer je bio pored M.D. i obraćao je pažnju na njega. </span><span>Dalje je naveo da se sjeća da se lift nije mogao dobiti u jednom trenutku, te da zna da su ljudi koji su gore radili ljudski postupili, ali je već bilo kasno. Dodao je da se ne može sjetiti ko je tačno pored M.M. i M.Lj. učestvovao u prebacivanju M.D. sa aparata na kolica, ali mu se čini da je bila neka doktorica, te da prvi put čuje da je neko od porodice prekinuo CT snimanje. Naveo je da zna da je B.B. trčala za nešto, ali za šta ne zna, te da se kao kroz maglu sjeća da je vršena reanimacija, a on, M.M. i M.LJ. su bili u holu kada su ih obavijestili da je M.D. gotov. Dodao je da nije bio u intezivnoj kada je nastavljena reanimacija. </span>
</p>
<p>
<span>Svjedok M.M. je u svjedočkom iskazu pred istražnim sudijom Ovog suda naveo da je dana 20.07.2009. godine u 06,30 časova dobio poziv od M.LJ.. koja je supruga njegovog druga M.D. i saopštila mu da je njen suprug toga jutra imao udes u mjestu Meterizi, te da je čula da su M.D. vadili iz auta i zamolila ga da ode u Urgentni centar kako bi bio pored njega dok ona ne dođe. Napomenuo je da je M.D. toga jutra išao u Podgoricu na posao, a radio je kao poslovođa u supermarketu M.1. u Bloku VI, čiji su vlasnici on i njegova braća. Pojasnio je da je on po njegovoj procjeni stigao u Urgentni za nekih 5-7 minuta i tamo je našao njegovu braću M.B. i M.D1. koji su bili sa policajcem u hodniku Urgentnog centra i rekli su mu da su M.D.a poveli na snimanje, ali kako im je reklo medicinsko osoblje, nije životno ugrožen. Naveo je da je rekao svom bratu M.D1. da ide, a da će on i M.B. ostati da sačekaju suprugu M.D. da dođe sa Cetinja te da vide da li im mogu biti od pomoći. Istakao je da kada su M.D. vratili sa snimanja smjestili su ga u jednu sobu koja se nalazi sa lijeve strane, te da misli da ga je dovezao neko od tehničara, i prilikom njegovog prvog susreta sa M. vidio je da je on jako loše izgledao, bio je žut, žalio se na jake bolove u kičmi i na gušenje, a usta su mu bila malo modra. Naveo je da kad su ga smjestili u sobu jedna crna mlađa medicinska sestra je zamolila njega i brata da joj pomognu kako bi M.D. skinuli farmerke i sazuli patike, te da su oni to učinili, a majicu mu nijesu skidali. Dodao je da koliko se može sjetiti M.D. je bila priključena infuzija i kateter, te da mu je bilo otečeno koljeno i skočni zglob iste noge. Dalje je dodao da kad je vidio kako M.D. izgleda, i pošto je u hodniku sreo dr. R.D. kojeg zna od ranije, iz viđenja, pitao ga je u kakvom se stanju nalazi M.D., a dr. R.D. mu je rekao da mu život nije ugrožen. Naveo je da su on i brat ostali kod M.D. koji se i dalje žalio na jake bolove u kičmi i na gušenje, pa je on opet otišao do dr. R.D. i od njega tražio da M. daju nešto za bolove, te da je doktor pošao sa njim do sobe gdje se nalazio M.D. i od njega tražio da mu mrda prstima od nogu da bi provjerio to na šta se žali i nakon toga se dr. R.D. vratio u ljekarsku sobu, a nakon njega je došla med. sestra i on joj je rekao da daju M.D.u nešto za bolove, a ona mu je rekla da je smjena u toku. Pojasnio je da je u međuvremenu stigla i Ljljia sa mlađom kćerkom koja je kad je vidjela kako joj otac izgleda, plačući izletjela napolje, te da nije vidio da li se ona za vrijeme dok se nalazila u Urgentnom centru srijetala sa doktorom. Istakao je da je poslije nekih 10-ak minuta opet pošao u ljekarsku sobu gdje je zatekao dr. R.D. sa 5-6 sestara, tehničara i ljekara koji su tu sjedjeli i zamolio ih da malo ubrzaju stvari i da M.D. vode na snimanje. Napomenuo je da je njegov brat M.B. prethodno kontaktirao telefonom dr. M.2.a koji mu je rekao da M.D. dovedu na snimanje do 07,30 časova jer kasnije neće biti tu jer ima nekih obaveza. Naveo je da je dr. R.D. izašao sa njim u hodnik i rekao mu da je napisao sve što treba i da ne može narediti sestrama i tehničarima da ga vode dalje na skener. U međuvremenu su M.D. pokrenuli iz sobe i doveli ga u hodnik gdje se tehničar naslanjao na M.D. kukove, a on jaukao od bolova, i na pitanje Lj.M., odgovorio da on nije doktor. Pojasnio je da su se rendgenski snimci nalazili na M.D. nogama, te da je došlo do priče između ljekara i tehničara na udaljenosti od nekoliko metara da li su M.D. snimljena pluća, pa misli da je ljekar tada u hodniku napisao da se snimaju pluća. Napomenuo je da dok se M.D. nalazio u prijemnoj sobi i žalio se na gušenje, da mu je sestra uz njihovu pomoć podigla krevet u predjelu leđa i glave. Kad su došli do lifta, isti je bio zauzet pa su čekali nekoliko minuta, te kad su došli na to odjeljenje, sjeća se da je njegov brat M.B. pogledao na sat i prokomentarisao „kako ne dođosmo do 07,30 časova da ga dr. M.2. snimi“, a tada je bilo možda 07,35 </span><span>časova. Pojasnio je da su od Urgentnog do skenera otišli jako brzo trčećim korakom, gurajući M.D. na kolicima kojem je sve bilo teže i kada su došli tehničar i sestra su ga uveli na snimanje i čuli su ga kako ječi pa su zbog toga on, njegov brat i M.LJ. ušli u prostoriju, a oni su im nakon što su ga prenijeli sa kolica na skener, rekli da izađu, te da su on i njegov brat izašli, a M.LJ. je ostala da mu drži glavu, kao i da misli da su ga sa kolica na čaršafu prenijeli do skenera. Istakao je da doktorka koja je bila prisutna, a misli da se radi o dr. Č., zvala anesteziologa na telefon, ali ga nije mogla dobiti, pa su M.D. ponovo sa skenera prebacili na kolica, ali se ne može sjetiti da li je to bilo sa čaršafom ili bez njega. Dr. Č. je htjela M.D. da snimi ultrazvukom po stomaku, pa mu je primakla sondu i stavila gel na stomak, ali se ne može sjetiti da li je na njemu još bila majica, te da je siguran da je imao veš, i da je po njegovom mišljenju M.D. preživio kliničku smrt, što je zaključio po tome što je bio ukočen- otvorenih očiju i podignute ukočene ruke. Pojasnio je da su ga tada trčeći hodnikom odveli prema intezivnoj njezi, a ona u liftu je pokušavala da mu da reanimaciju pritiskom ruku na grudni koš, na šta on nije reagovao. Naveo je da su im, dok su čekali ispred vrata intezivne njege, nakon 40-45 minuta javili da je M.D. preminuo. Napomenuo je da su svo vrijeme bili prisutni on, B. i Lj., a kad su ga doveli sa prvog snimanja do kada su ga poveli na sljedeća snimanja, prošlo je minimum pola sata, a možda i više, te da je tog jutra u hodniku Urgentnog centra bio prisutan i vozač vozila koji je izazvao udes sa policajcem.  </span>
</p>
<p>
<span>Svjedok M.M. je na glavnom pretresu ostao u svemu pri svjedočkom iskazu iz prethodnog postupka, i dodao da misli da je prilikom prebacivanja M.D. na snimanje, kada su ga povezli gore na sprat, a u kojem prebacivanju su učestvovali on, LJ., njegov brat, tehničar i mlada crna medicinska sestra, to su činili rukama, te da ne zna da li je čaršaf bio ispod njega, ali da misli da su to radili rukama. Odgovarajući na pitanja suda i stranaka, svjedok M.1. M.M. je naveo da je otprilike u Urgentnom centru bio pored M.D. oko nekih sat vremena, i osim M.G. i B.B., i ta dva puta kada je dr. R.D. dolazio, on nije primijetio da je bilo ko drugi od osoblja dolazio, a da neko od prijatelja ili rodbine M.D.ovih nije bio pored njega, kao i da ni sa kim nije došao u sukob u Urgentnom bloku. Pojasnio je da se sve vrijeme nalazio pored sada pok. M.D., osim što je par puta odlazio do sobe da zamoli doktora da ubrzaju stvar, te da je siguran da je prilikom tih njegovih odsustvovanja od po par sekundi uz M.D. bila LJ. koja je došla poslije njega, a misli i njegov brat. Istakao je da izuzev toga što su zajedno sa sestrom skinuli farmerke pok. M.D., i osim toga što se čekalo, drugo ništa nije rađeno dok je on bio tamo, i kada kaže sestra misli na B.B. Naveo je da kada je došao u Urgentni centar, ona nije bila tu, odnosno nije je primijetio, kao i da nije primijetio nijednu drugu medicinsku sestru da radi oko M.D. Pojasnio je da se prvi put sa dr. R.D. sreo dok je M.D. bio na snimanju, kao i da se ne može sjetiti da li je doktor predmetnom prilikom bio detaljan vezano za M.D. stanje, na šta misli da i nije mogao biti detaljan, jer je M.D. bio na snimanju. Dodao je da se sjeća da mu je doktor R.D. rekao da pok. M. ima povreda, a kojih se ne može sjetiti, te da nije životno ugrožen. Dodao je da je predmetnom prilikom pitao dr. R.D. da li je M.D. životno ugrožen, a doktor mu odgovorio da nije i smatra da je doktor trebao shodno svom iskustvu drugačije da postupi, jer se radi o životnoj ugroženosti. Istakao je da je tačno da kada je treći put došao kod dr. R.D. i rekao mu da su završili kod dr. M.2.a da se M.D. snimi, doktor je tehničaru rekao da ga odmah vode na snimanje, ali isto tako je i na njegovo pitanje zašto sve ide tako sporo, doktor odgovorio da ne može narediti, te da je tačno da je doktor drugi put došao do pok. M.D., opipavao mu prste, kao i da ga je pitao kako se osjeća i da li se guši i da se ne sjeća šta je tada M. odgovorio, obzirom da je od tad proteklo dosta vremena. Naveo je da u intervalu između 06,30 do 06,35 časova, pa dok su M.D.a poveli gore do 07,00 časova, rekli su mu da im pomogne da M.D. skinu garderobu, a doktor M.2. je rekao njegovom bratu, a ne njemu, da dovedu M.D.a na snimanje do 07,30 časova.Odgovorio je da se ne može sjetiti ko je držao noge prilikom prenošenja pok. M.D. na aparat za snimanje, ali pretpostavlja da mu noge nije mogao držati samo jedan, već barem dvoje ljudi. U trenutku kada su krenuli sa M.D. na snimanje bio je u lošem stanju i </span><span>tihim glasom mu je rekao “Gotov sam”. Bio je potpuno blijed, modrih usana sa otokom na glavi, iz koje povrede se slivala krv, te da je imao otečeno koljeno i gležanj u istoj nozi. </span>
</p>
<p>
<span>U svjedočkom iskazu iz predhodnog postupka, pred istražnim sudijom Ovog suda, svjedok LJ.M.1 je naveo da ga je 20.07.2009. godine, oko 06,15 na mobilni telefon pozvala supruga i rekla mu da je njen zet, a njegov pašenog M.D. imao saobraćajni udes, te da je oko 06,40 časova došao u Urgentni centar. Dodao je da je na ulazu vidio B.M.1.a, kojeg od ranije nije znao kako ispod miške drži krvave farmerke, pa ga je pitao, obzirom da je on jedini bio u hodniku, da li zna gdje je M.D., na šta mu je on rekao da leži u maloj prostoriji u krevetu, a da mu je on poslodavac. Istakao je da prije ulaska kod M.D. M.D., ispred sobe se nalazio M.1. M.M. koji mu se predstavio kao brat M.D. poslodavca, dok je M.D. ležao bez podignutog uzglavlja sa priključenom infuzijom i pokriven bijelim čaršafom, tako da mu se nijesu vidjele noge ni da li je obučen u majicu ili nije. Pojasnio je da mu je prišao i pitao ga kako je, na šta mu je M.D. odgovorio da ga strašno boli desna noga, kao i da li su ostali učesnici iz saobraćajnog udesa dobro i da li je ko poginuo, na šta ga je on umirio i kazao mu da je sve u redu. Objasnio je da je nakon par minuta pošao u sobu preko puta gdje je naišao na dvije medicinske sestre i pitao ih da li je neko M.D.u mjerio pritisak i temperaturu jer možda postoji unutrašnje krvarenje, na šta su mu one rekle da pita doktora. Naveo je da je u tom momentu izašao doktor iz druge prostorije kojem je postavio isto pitanje, a potom su on i doktor otišli u prostoriju gdje se nalazio M.D.. Dalje je dodao da je doktor rekao M.D. da mrda prstima lijeve noge, a zatim i desne kojom prilikom se M.D. žalio na jake bolove, pa mu je doktor rekao da je to normalno nakon udesa koji je imao. Dodao je da je pitao doktora da li M.D. ima unutrašnje krvarenje, na što mu je isti rekao da je on dobro, ne odgovorivši mu ništa na osnovu čega su to utvrdili. Pojasnio je da je opet pitao M.D. kako se osjeća, na što mu je on odgovorio da trpi strašne bolove, te da je primijetio da je jako blijed i upravo ga je to bljedilo podstaklo da pita doktora i sestre da li M.D. ima unutrašnje krvarenje. Naveo je da mu je Božidar saopštio da ima vezu na skeneru i da se M.D. može odmah snimiti, nakon čega je on potražio doktora i sve mu saopštio, na što mu je doktor rekao da se M.D. ne može voditi na snimanje jer se mora ispoštovati procedura, nakon čega se doktor obratio „bodigardu“ koji je, nakon udaljenja doktora, prišao njemu i saopštio mu da neko mora da izađe, te da je mišljenja da se to doktorovo traženje odnosilo na njega, a sve zbog insistiranja da M.D. povedu na snimanje. Pojasnio je da je oko 07,05 ili 07,10 časova došla LJ. M. sa kćerkom, te da su oko 07,30 časova kod kafemata vidjeli doktora kojem su prišli, on i D., kćerka M.D.a M.D., i pitali o M.D. stanju, na šta im je doktor rekao da je M.D. povrijeđen, ali stabilan, i da se ne nalazi u životnoj opasnosti te da će ostati na odjeljenju radi daljeg liječenja. Ponovo se obratio doktoru pitanjem odnosno konstatacijom “Znači M.D. nema unutrašnje krvarenje” na što mu je doktor odgovorio da je M.D. dobro i da odlazi u UB a da oni ostanu na prijemnom odeljenju. Naveo je da su nakon toga izašli ispred Urgentnog centra, a posle nekih 5-10 minuta je izašla M.D. supruga LJ. i saopštila im da je M.D. preminuo. Napomenuo je da je insistirao da se provjeri da li M.D. ima unutrašnje krvarenje, zbog toga što su mu rođaci sa majkine strane medicinski radnici pa je upoznat sa tim da ukoliko postoji unutrašnje krvarenje, pritisak i temperatura padaju, te je zbog toga insistirao da M.D.u izmjere i pritisak i temperaturu. </span>
</p>
<p>
<span>Svjedok LJ.M.1 je na glavnom pretresu ostao pri svjedočkom iskazu datom u   prethodnom postupku i dodao da od 06,40 do 07,05 časova niko ništa nije preduzeo oko M.D. koji je ležao u hodniku i trpio velike bolove. Odgovarajući na pitanja stranaka i suda, svjedok LJ.M.1 je naveo da ne zna u koliko sati je pok. M. odveden na RTG jer je došao u 06,40 časova, a izašao u 07,05 časova, u kom intervalu nije nigdje vođen, te da je M.D. za to vrijeme bio u jednoj maloj polumračnoj prostoriji lijevo, koja liči na hodnik. Naveo je da ne može među prisutnima na glavnom pretresu prepoznati medicinsku sestru koja ga je na njegovo pitanje da li je M.D. mjeren krvni pritisak i temperatura uputila na doktora. Kada im se “bodigard” obratio riječima da neko od njih mora napustiti prostoriju pritom gledajući u njega, misli da su tu bili prisutni on i dvojica braće M.1., naravno uz M.D.</span>
</p>
<p>
<span>U svjedočkom iskazu pred istražnim sudijom Ovog suda, svjedok LJ.T. je navela da se dana 20.07.2009. godine nalazila u posjeti kod njene sestre na Cetinju kod koje je prenoćila, te da je u 06,10 časova nazvala sestra LJ. M. i rekla joj da je njen suprug M.D. imao udes u Meterizima i da treba da nazove dežurnu službu u Cetinju kako bi saznali gdje je odvezen i šta se desilo. Dodala je da obzirom da radi u PJ Podgorica, nazvala je kolege iz Cetinja i pitala u vezi udesa na šta je dobila odgovor da su M.D. policajci izvlačili iz vozila jer je bio zaglavljen, da mu je slomljena desna noga, a da za lijevu nijesu sigurni, ali da životno nije ugrožen i da je prevezen u Podgoricu. Objasnila je da je poslije toga odmah nazvala sestru LJ. i prenijela joj ovu informaciju, a onda sestrića D. zamolila da ih on poveze u Podgoricu jer oni to nijesu bili u stanju, a nakon toga je odmah nazvala svog supruga M. koji se nalazio u Doljanima u Podgorici i rekla mu da ode do Urgentnog jer je M.D. imao udes. Pojasnila je da je poslije nekih 15-20 minuta opet nazvala supruga da ga pita o M.D. stanju, na šta joj je on odgovorio da je u Urgentnom bloku, da je pričao sa M.D. i da ga sve živo boli, te da joj dao telefon kako bi policajcu Č.M. dala podatke o M.D. Napomenula je da je prije nego što je njen suprug stigao u Urgentni ona već pričala sa M.D. jer je preko kolega iz PJ Podgorica dobila br. telefona Č.M. koji se nalazio pored M.D. i ustupio telefon da čuje M.D. koji joj je tada rekao: „živ sam, živ sam javi Lj. “, te da je odmah nakon toga policajac uzeo telefon jer M.D. nije bio u stanju više da priča, te da sve informacije može dobiti preko njega. Istakla je da je na osnovu svega što joj je rečeno stekla utisak da se neće ništa loše desiti pa je pošla u OB Cetinje, negdje oko 07,55 časova. Pojasnila je da je prolazeći kroz dežurnu službu ušla da pita da li imaju neke informacije o M.D., na šta joj je jedan od kolega rekao da je M.D. kritičan i da će da premine. Navela je da je odmah nazvala supruga da ga pita šta se dešava i da mu prenese šta je upravo čula, na šta joj je on odgovorio da se svi nalaze ispred Urgentnog centra, a da je LJ. sa M.D. pošla na snimanje i da ne zna šta se dešava. Istakla je da je nakon 10-15 minuta  pozvao suprug i saopštio joj da je M.D. preminuo. </span>
</p>
<p>
<span>Svjedok LJ.T. je na glavnom pretresu u cjelosti ponovila iskaz iz prethodnog postupka. </span>
</p>
<p>
<span>Svjedok L.T. je u svjedočkom iskazu na glavnom pretresu naveo da svega čega se sjeća jeste da je predmetnog dana bio u svojstvu medicinskog tehničara, a sa njim su bili i dr. Z.M. i vozač Č.S.. Dalje je naveo da se sjeća da su u jednom mjestu, ne zna kako se zove, put Cetinja, preuzeli pacijenta sada pok. M.D., i to tako što nakon njihovog dolaska dvojica ljudi su ga doveli do njihovih kola, nakon čega su ga smjestili u kola i dovezli do Urgentnog bloka i u tunelu Urgentnog istog predali kolegama iz UB-a. Dodao je da se sjeća i toga da tokom puta sada pok. M. nije bilo potrebe ukazivati nikakvu ljekarsku pomoć, te da se ostalih detalja ne može sjetiti zbog proteka vremena. Odgovarajući na pitanja stranaka i suda svjedok L.T. je izjavio da se ne može sjetiti ko je od kolega izašao iz Urgentnog Bloka, ali zna da su isti odmah izašli i hitno ga prihvatili, kao i da se ne može sjetiti koliki broj kolega je izašao. Istakao je da misli da nijesu prilikom transporta od mjesta nezgode do UB-a na bilo koji način najavili Urgentnom Bloku da dolaze, jer je on bio u drugom dijelu sa pacijentom gdje ne postoji radio veza, već se ista nalazi u dijelu gdje je vozač, te da ne zna da li je on javio. Pojasnio je da kad kaže da pacijentu nije bila potrebna pomoć podrazumijeva da pacijent nije krvario, nije se gušio, nije imao vidjljivih povreda, preloma, tako da nije bilo potrebe da rade mobilizaciju. Dodao je da osim što su pacijenta M.D. postavili u položaj koji njemu odgovara, oni tokom transporta ni na koji drugi način nijesu intervenisali, kao i da ne zna ko su bila lica koja su dovela M.D. do njihovih kola na mjestu nezgode. Dalje je dodao da su ga ti ljudi doveli držeći ga ispod ruke, hodao je, misli na obije noge, te da su predmetnom prilikom direktno iz Hitne službe pošli na lice mjesta, i prihvatili pacijenta. Pojasnio je da predmetnom prilikom pacijentu M. nijesu uključili 1000ml fiziološkog rastvora, jer to su dvije boce, a vozač je vozio brzo, tako da su stigli za kratko vrijeme, nekih 5-10 minuta, a za koje vrijeme nije moglo isteći ni 100ml, kao i da je neko zvao Hitnu, da li policija, ili neko drugi, to se nije mogao sjetiti.  </span>
</p>
<p>
<span>Svjedok S.Č. je u svjedočenju na glavnom pretresu naveo da već 15 godina radi kao vozač u Hitnoj pomoći. Dodao je da dnevno bude i po 15 kućnih posjeta, kako ih oni zovu i transporta za 12 sati rada, kao i da se ne sjeća svake od tih posjeta i tih transporta. Pojasnio je da što se tiče predmetnog događaja, čini mu se da je bilo rano ujutru, negdje oko 06,00 časova, i da zna da su bili noćna smjena od 07,00 uveče do 07,00 časova ujutru. Istakao je da zna da su negdje na Meterizima primili pacijenta, i zna da je bila brza vožnja, da su došli u UB i predali ga ekipi koja je već bila tamo i čekala ih kao i uvijek. Naveo je da tačno vrijeme zaista ne zna, ali se to može provjeriti u protokolu Hitne službe, jer tada nije postojao GPRS sistem koji danas postoji. Pojasnio je da se ne sjeća kada su oni prihvatili pacijenta na licu nezgode, jer je i u polasku i u povratku brzo vozio, kao i da se ne sjeća koliko je bilo ljudi prilikom dolaska u Urgentni Blok, kao i da ne zna koliko je vremena prošlo od lica mjesta do Urgentnog Bloka. Dodao je da u sanitetskom vozilu jesu imali radio vezu, ali da se ne može sjetiti da li se kome javljao putem te radio veze, i ako jeste, mogao se javiti samo dispečeru. </span>
</p>
<p>
<span>Svjedok Z.M. je u svjedočkom iskazu na glavnom pretresu naveo da zna da je predmetnom prilikom radio u noćnoj smjeni i da su negdje rano ujutru od dispečera dobili poziv da se dogodila saobraćajna nezgoda na putu ka Cetinju. Dodao je da iako je to nadležnost Cetinjskih službi, kada je u pitanju saobraćajna nezgoda, oni to ne gledaju pa su se odmah uputili na lice mjesta, te da je sa njim bio vozač S. i tehničar T. kao i da su dosta brzo stigli na lice mjesta, možda nakon nekih 10-15 minuta. Pojasnio je da su tamo zatekli dva vozila, pa kako u prvom vozilu nije bilo povrijeđenih, oni su transportovali povrijeđenog pacijenta iz drugog vozila. Istakao je da dva momka koja su bila na licu mjeta, su tom pacijentu pomagala da izađe iz vozila, a oni su došli njihovim nosilima i onda pomogli tim momcima kao i njemu da ga stave na nosila, odnosno da ga legnu na nosila. Naveo je da je pacijent bio svjestan, orijentisan, nije zahtijevao mjere reanimacije, te da su otvorili dvije venske linije kao što obično i rade i uključili i infuzioni rastvor, uputili se ka Kliničkom centru u Podgorici, i misli da su brzo stigli do Kliničkog centra, odnosno do Urgentnog bloka gdje ih je sačekalo medicinsko osoblje i gdje su oni pacijenta predali. Odgovarajući na pitanja stranaka i suda svjedok je dodao da misli da je vozilo u kojem je bio povrijeđeni bilo okrenuto na strani ka Cetinju, a ovo drugo vozilo je bilo niže ka Podgorici. Pojasnio je da trenutak u kojem je on ugledao na licu mjesta pacijenta i tu dvojicu momaka jeste trenutak izvlačenja njega iz vozila, on je zakoračio iz vozila, a oni su mu pomagali da izađe iz istog, jer je vozilo bilo oštećeno, kao i da su oni vozilo njihove službe primakli pacijentu onoliko koliko je moglo, dakle tu je bila mala razdaljina, kao i da je tehničar predmetnom prilikom plasirao venske linije, ali da se ne može sjetiti u koju ruku, kao i kada su predali pacijenta u Urgentni blok te venske linije oni nijesu skinuli. Istakao je da su prilikom transporta vjerovatno sačinili neku medicinsku dokumentaciju vezano za pacijenta, mada se često dogodi da se prilikom transporta ne može pisati dokumentacija jer se najčešće vozi brzo, a treba paziti na pacijenta i na medicinski materijal, tako da je najvažnije brzo stići do Urgentnog bloka. Pojasnio je da prilikom intervencije sačinjavaju dokumentaciju pri prijemu poziva, dežurni dispečer upisuje vrijeme poziva, i vrijeme polaska ekipe na teren. Naveo je da je on prilikom transporta bio pored pacijenta, i lično je učestvovao prilikom predaje pacijenta osoblju Urgentnog bloka. Odgovorio je da se ne može sjetiti koje medicinsko osoblje je izašlo iz Urgentnog bloka da preuzmu pacijenta, te da okrivljene poznaje preko posla, a da se sa istima privatno ne druži. Naveo je da nije siguran da li je sa njihove strane plasirana jedna ili dvije venske linije, vidio je kada je njegov tehničar radio na tome da plasira venske linije, i isti mu nije rekao da su plasirane iste, te da je vidio da su bile priključene dvije boce infuzionog rastvora. Dodao je da se ne može sjetiti koja je bila uputna dijagnoza, misli da se radilo o politraumi, kao i da se ne može sjetiti zašto nije bila postavljena imobilizacija pacijenta, jer je kratak bio put od lica mjesta do Kliničkog centra. Pojasnio je da je tehničar postavljao- plasirao venske igle, jer je praksa da se međusobno pomažu, kao i da se dešava da se </span><span>tokom transporta istrgne i sama braunila. Dodao je i to da se radilo o kratkom putu, te da pacijent nije mogao da primi sve to što mu je plasirano od njegove ekipe. </span>
</p>
<p>
<span>Svjedok Č.T. je u iskazu na glavnom pretresu navela da svega čega se sjeća jeste da je predmetnog dana negdje pred kraj njenog dežurstva koje se inače završava u 07,00 časova, od kolega iz Urgentnog bloka na rendgen u odjeljenje koje se nalazi na prvom spratu na ležećim kolicima dovezen pacijent M., sa nalogom da mu urade skener i ultrazvuk. Pojasnila je da su oni pristupili CT pregledu, međutim zbog stanja pacijenta nijesu mogli završiti taj pregled, jer je pacijent postajao jako nemiran i to onemogućava skener, što oni prekidaju. Dodala je da su tada krenuli da urade ultrazvuk, odnosno barem da pokušaju, međutim pacijent im je tada „tonuo“ i sa njim se nije mogao uspostaviti nikakav kontakt, i ona tada teško opipava puls i tada im jedino preostaje da pacijenta prebace na odjeljenje intezivnog liječenja. Dalje je navela da tokom tog prebacivanja, ona je pristupila reanimaciji pacijenta i tada su ga predali u jedinicu intezivne njege. Istakla je da se sjeća da je predmetnom prilikom pacijenta M.D. dovezao M.G. jer joj je isti pomagao oko pacijenta kada su ga vodili sa skenera na ultrazvuk. Pojasnila je da u momentu kada je doveden pacijent M., isti je bio svjestan i bilo je moguće sa njim ostvariti komunikaciju. Navela je da se zaista ne može sjetiti koliko je u tom trenutku tačno bilo medicinskog osoblja koje je učestvovalo u toj radnji, ali zna da je pored nje uvijek prisutan njen medicinski tehničar i najmanje dvoje iz Urgentnog bloka. Istakla je da se sjeća da je samo supruga pacijenta u jednom trenutku bila pored nje, kada je došla ne zna, a ostalih lica- ne medicinskog osoblja, se ne sjeća. Navela je da se ne može precizno sjetiti šta je uradio tehničar dok joj je pomagao. Koliko je prošlo od trenutka od kada je sada pok. M. dovezen do trenutka kada je počeo da “tone” ne zna, ali zna da se odmah nakon što je dovezen pristupilo pregledu pacijenta. Dalje je navela da je puls pacijentu M. pipala do momenta kada su ušli u lift i krenuli istim, kada je krenula sa reanimacijom koja je trajala do trenutka predaje pacijenta jedinici intezivne njege. Dodala da ne zna da li je ona prva pozvala anesteziologa ali po protokolu anesteziologa pozivaju ako ne mogu da odrade pregled. </span>
</p>
<p>
<span>Svjedok D.V. je u iskazu na glavnom pretresu naveo da ne zna zašto je pozvan kao svjedok, jer predmetnog dana nije bio u smjeni, već je tog jutra izašao iz smjene, te da nije snimao ovog pacijenta. Pojasnio je da zna da je tog jutra smjenu predao Đ.B.</span>
</p>
<p>
<span>Iz obdukcionog zapisnika Odjeljenja za sudsku medicinu S.br. 127/09 od 22.07.2009. godine, a vezano za spoljašnji nalaz, konstatovano je da se radi o muškom lešu dužine 182 cm, životne dobi 57 godina, kostura i mišića srednje razvijenih, osrednje uhranjenosti. Mrtvačka ukočenost dobro izražena u svim zglobovima, a mrtvačke mrlje slabo izražene u zadnjim dijelovima tijela pojedinačne blijedo ljubičaste. Kosa crna, prosjeda, dužine do 3cm. Brada i brkovi dužine do 1mm. Očni kapci sklopljeni. Veznice glatke, malokrvne. Rožnjače glatke, providne. Dužice kafenkaste. Zenice kružne, jednake, prečnika 6mm. Usne suve, blijedoljubičaste. Zubi dobro održani, nema sviježe izbijenih, niti rasklimatanih zuba, a sluzokoža usne duplje glatka, malokrvna. Vrat valjkast. Grudni koš valjkast, pravilan. Trbuh u ravni grudnog koša. Kosmatost polnog predjela muškog tipa. U predjelu spoljašnjeg ugla lijevog obrvnog luka, rana promjera 1x1,5x0,3 cm, neravnih i krvlju podlivenih ivica i strana, čiji prostor i dno čini potkožno meko tkivo sa očuvanim mostićima tkiva, a okolna koža gornjeg i donjeg kapka lijevog oka, u ukupnom promjeru 4x5cm je krvlju podlivena, modrikaste boje. Koža u središnjem grudnom predjelu, promjera 1,5x3,5cm lišena natkožice, ogoljela kožica suva, čvrsta, mrkocrvenkasta, a okolna koža je na više mjesta do promjera 3x2cm, krvlju podlivena, modrikaste boje. Koža na prednjoj strani desne potkoljenice u srednjoj trećini na više mjesta, do promjera 2x0,2cm, lišena natkožice, ogoljela kožica suva, čvrsta, mrkocrvenkasta, a okolna koža, promjera 3x3cm, je krvlju podlivena, modrikaste boje. Koža u predjelu desnog skočnog zgloba, na više mjesta do promjera 1x1cm, lišena natkožice, ogoljela kožica suva, čvrsta, mrkocrvenkasta, a okolna koža je na površini </span><span>dječijeg dlana otečena, krvlju podlivena i modrikaste boje. Koža u predjelu spoljašnje strane lijeve ruke, na više mjesta do promjera 0,5x7cm, lišena natkožice, ogoljela kožica suva, čvrsta, mrkocrvenkasta, a okolna koža je na više mjesta do promjera 3x7cm, krvlju podlivena, modrikaste boje. Koža je u predjelu: lijevog obraza na 3 mjesta, do promjera 3x0,4cm; vrha bratka, promjera 1x1cm; lijevom dojkinom u promjeru 6x7cm; desnom dokičmenom u gornjoj trećini, promjera 3x2cm; zadnje strane desnog lakta, promjera 1x1cm; zadnje- unutrašnje strane lijeve butine u srednjoj trećini, na više mjesta, do promjera 1x3cm; unutrašnje strane desnog koljena, na površini ženskog dlana; zadnje strane lijevog koljena, promjera 1x1cm; prednje strane lijeve potkoljenice u gornjoj trećini, na više mjesta, do promjera 1x2,5cm; unutrašnje strane lijevog skočnog zgloba, promjera 0,2x1cm; unutrašnje strane desne potkoljenice, u srednjoj trećini, promjera 1x1cm- lišena natkožice, ogoljela kožica suva, čvrsta, mrkocrvenkasta. Koža je u predjelu: prednje strane desne nadlaktice u srednjoj trećini, promjera 3x4cm; zadnje strane desne podlaktice, u gornjoj trećini, promjera 3x2cm; desnom bočnom trbušnom, promjera 9x8cm; spoljšnje strane lijeve potkoljenice u donjoj i srednjoj trećini, promjera 6x7cm; prednje strane lijeve potkoljenice, promjera 7x8cm; cijelog skrotuma- krvlju podlivena, modrikaste boje. U predjelu obije lakatne jame, lijevog nadlana i lijeve bočne strane vrata, više tačkastih otvora, ravnih i lako krvlju podlivenih ivica i strana, koji se kanalima nastavljaju u potkožno meko tkivo, a okolna koža je do promjera 3x2cm- krvlju podlivena, modrikaste boje. U desnom preponskom predjelu kosi blijedi ožiljak promjera 8x0,3cm. Sem opisanih, spolja na lešu, nema drugih promjena, niti povreda. Što se tiče unutrašnjeg nalaza, a vezano za glavu, konstatovano je da je tkivo poglavine suvo, malokrvno, u predjelu: lijevom čeonotjemenom, na površini ženskog dlana, debljine do 8mm, i desnoj polovini potiljačnog u donjoj trećini, promjera 6,5x5, 5x0,5cm- krivlju prožeto, tamno crvene boje. Krov lobanje je kruškast, promjera 164x141mm, debljine od 3 do 7mm. Tvrda moždanica je glatka, sedefasta, malokrvna, u njenim slivovima malo tečnog tamnocrvenog sadržaja. Mozak lako uvećan, suženih vijuga, izravnatih brazda. Meka moždanica glatka, providna, malokrvna, dijelom bjeličasto zadebljala duž krvnih sudova. Silvijeve jame bez stranog sadržaja. Arterije na osnovici mozga rastegljivog zida, sa pojedinim sivožućkastim zadebljanima prisnice do veličine zrna prosa. Tkivo moždanog mosta, produžene i kičmene moždine, kao i malog i velikog mozga jasne građe, malokrvno, na presjeku se kora i sivo tkivo moždanih jedara, koja su šarenkasta, raspoznaju do sredine. Moždane komore obično široke, bez stranog sadržaja, glatkih i malokrvnih postava. Po skidanju tvrde moždanice, na kostima krova i osnove lobanje, kao i na kostima lica, nijesu ustanovljeni prelomi. Prije otvranja leša izvršena je proba na prisustvo vazduha u grudnom dupljama i ista je dala „pozitivan“ rezultat u lijevoj grudnoj duplji. Jezik je čvrst, dobro izraženih limfnih čvorića na korijenu. Krajnici veličine graška, malokrvni. U ždrijelu i jednjaku nema stranog sadržaja, služokoža glatka, malokrvna. U dušniku i glavnim dušnicama malo ružičastog sitnopjenušavog sadržaja, sluzokoža glatka, malokrvna. Limfne žlijezde ispod račve dušnika do veličine zrna kukuruza, škriljaste. Režnjevi štitaste žlijezde veličine manje šljive, slatkastog presjeka, malokrvni. Vilača zamijenjena masnim tkivom, žućkaste boje. Podjezična kost i štitasta hrskavica cijele. U lijevoj grudnoj duplji oko 400 ccm, a u desnoj oko 150 ccm, tečnog tamnocrvenog sadržaja. Plućna krila slobodna; desno plućno krilo splasnuto, suvo, smežurano, skoro u cjelosti bezvazdušno, a u predjelu oba korijena na više mjesta do veličine dječijeg dlana, nagnječeno, krvlju prožeto, tamnocrvene boje. Plućnice glatke, malokrvne. Tkivo pluća manje elastično, ravnog, suvog, malokrvnog presjeka, a na pritisak se iz dušnica i dušničica istiskuje malo ružičastog sitnopjenušavog sadržaja. U srčanoj kesi nema stranog sadržaja. Osrčnica i nasrčnica glatke, providne. Masno tkivo nasrčnice srednje izraženo, sivožute boje. Srce promjera 11x10cm, u njegovim dupljama malo tečnog tamnocrvenog sadržaja. Debljina zida lijeve komore do 15mm, a desno do 4mm. Usrčnica glatka, providna, dijelom tačkasto krvlju podlivena. Arterijska i venska ušća prolazna, tankih, sklopivih zalistaka. Ušća vijenačnih arterija prolazna za vrh sonde od 3mm, a one su, kao i aorta, rastegljivog zida, sa pojedinim sivožućkastim </span><span>zadebljanjima prisnice do veličine zrna prosa. Aorta je na oko 8cm ispred ušća, u lijevom poluobimu, u promjeru oko 1,2x0,2cm, nepotpuno raskidana, neravnih i krvlju prožetih ivica i strana, a okolno meko tkivo duž cijele zadnje strane grudnog dijela aorte, jako je krvlju prožeto, tamnocrvene boje. Srčani mišić čvrst, na presjeku jasne građe, malokrvan, a na prednjem i zadnjem zidu lijeve komore, na 3 mjesta do veličine zrna graška, nagnječen, krvlju prožet, tamnocrvene boje. Ovalni otvor i Botalov kanal zatvoreni. Obije kupole pregače cijele. U trbušnoj duplji oko 150 ccm više tečnosti, manje mlitavozgrudvanog tamnocrvenog sadržaja. Zidna i drobna trbušnica glatke, malokrvne. Slezina slobodna, lako naborane čaure, promjera 9x5x2 cm, na presjeku nit se raspoznaje, srž ne otire. Jetra slobodna, glatke čaure, promjera 26x18x9 cm, na presjeku žućkastosivkasta, malokrvna, a u predjelu prednje strane desnog režnja, rascjep promjera 0,3x9x0,2 cm, neravnih i krvlju prožetih ivica i strana. U žučnoj kesi oko 30 ccm tamnokafenog sadržaja, sluzokoža somotasta, žučnim bojama prebojana. Gušterača i nadbubrezi odgovarajuće veličine, jasne gradje i malokrvni. Bubrezi odgovarajuće veličine, lako skidljivih čaura, glatke površine, na presjeku se kora raspoznaje do sredine, malokrvni. Sluzokoža bubrežnih karlica glatka, malokrvna. Meko tkivo oba zatrbušna predjela na površini tri muška dlana, debljine do 2 cm, krvlju je obilno prožeto, tamnocrvene boje. Na prednjem zidu mokraćne bešike rascjep veličine zrna graška, neravnih i krvlju prožetih ivica i strana, a okolno tkivo je jako krvlju prožeto, tamnocrvene boje, sluzokoža obično izraženih nabora, malokrvna. Kestenjača obično velika. U želucu oko 100 ccm svijetlokafenkastog sadržaja, sluzokoža obično izraženih nabora, malokrvna. Na mjestu crvuljka bjeličasti ožiljak. U tankom i debelom crijevu kašasti, crijevni, zelenkasti sadržaj, sluzokoža glatka, malokrvna. Pregledom kostiju glave, vrata, trupa i udova konstatovano je sljedeće: potpuni prelom grudne kosti u visini spoja V rebra; potpuni prelom karlice na mjestu spoja preponskih kostiju, širine oko 3 cm; potpuni prelom gornje grane desne preponske kosti; potpuni prelom lijeve čašice karlične kosti, promjera oko 4x1 cm; poptpuni prelom lijeve žbice u visini ručnog zgloba; potpuni prelomi rebara, i to lijevo: I,II,IV u središnjoj dojkinoj liniji; i desno: I,II,III u dokičmenoj i II, III, IV, V, VI, VII unutrašnjoj dojkinoj liniji. Oko svih preloma potkožno meko tkivo je obilno krvlju prožeto i tamno crvene boje. U zaključku je navedeno da je smrt nasilna i nastupila je usljed iskrvavljenja iz rascjepa aorte i jetre, te raskidanih krvnih sudova oko višestrukih preloma kostiju. Rascjepi aorte i jetre, prelomi kostiju i sljedstveni raskidi krvnih sudova, kao i druge, spolja i unutra opisane povrede, posljedica su dejstva tupog, teškog i jako zamahnutog mehaničkog orudja, a rane u predjelu obije lakatne jame, lijevog nadlana i lijeve bočne strane vrata jesu ubodi od injekcija učinjeni od strane ljekara u cilju spasavanja života. U vrijeme umiranja nije postojalo stanje alkoholisanosti.</span>
</p>
<p>
<span>U svom neposrednom izjašnjenju na glavnom pretresu stalni sudski vještak medicinske struke prof. dr Miodrag Šoć je ostao u cjelosti pri obdukcionom nalazu koji je dat dana 22.07.2009. godine pod S.br. 127/09 i naveo da je ustanovljen rascjep mokraćne bešike i smatra da je on posljedica preloma kostiju karlice, a da nije posljedica nestručnog prenošenja, odnosno da nije nastao prilikom prenosa pacijenta u bilo kojoj fazi od saobraćajnog udesa. Odgovarajući na pitanja stranaka i suda vještak je dodao da smatra da je nakon racjepa mokraćna bešika morala imati sadržaj krvi unutar same mokraće, te da ne zna kako je pri ovako konstatovanoj povredi spoljašnjeg zida bešike mokraća bila bistra. Mišljenja je da je fraktura karlice bila burna, teška, te da je karlica bila polomljena na tri mjesta. Po njegovom mišljenju fraktura karlice je bila burna i teška a u tač. 19 obdukcionog zapisnika je precizno opisano koji su djelovi karlice polomljeni. Pojasnio je da pod nestručno transportovanje pacijenta misli na odgovarajući prenos u smislu smještanja u, kako to ortopedi zovu kade, i slično, ili neka druga pomagala. Naveo je da neko ko ima takve povrede karlice, ne smije se pomjerati, mora se premještati tako da karlični pojas bude stabilan, odnosno uz odgovarajuća pomagala, te da u bolnici, čaršaf nije adekvatno pomagalo.Mišljenja je da je predmetna povreda bešike nastala prilikom saobraćajne nezgode koje je utemeljio na osnovu sudsko- medicinskih parametara, </span><span>odnosno vrste, veličine i lokacije samih povreda. Pojasnio je da se radi o prelomima karlice na tri mjesta, te zbog tih parametara karlice smatra da je bešika stradala u vrijeme kada su stradale i karlične kosti. Mišljenja je da je mokraćna bešika raskidana u vrijeme kada dolazi do preloma karličnih kostiju, i to na način što je moguće da neki dio prelomljenog koštanog okrajka probija prednji zid mokraćne bešike ili samim udarom. Pojasnio je da pod tačkom 3,4,5,6 nalaza su opisane brojne povrede ustanovljene obdukcionim pregledom spolja na tijelu, te da se radi o ranama prskotinama, oguljotinama, krvnim podlivima i nagnječenjima, i sve ove povrede su nastale za života pacijenta M.D., samo pod tačkom 7 nalaza opisane su povrede koje su nastale kao posljedica ljekarske intervencije. Istakao je da obdukcioni nalaz u cjelosti odgovara povrijedjenom učesniku saobraćajne nezgode po svim pravilima povredjivanja osobe u saobraćajnom udesu. Naveo je da ne zna kakve dvije vrste krvarenja postoje u mokraćnoj bešici, ali postoji nešto što se zove makro i mikrohematura, te da je u urinu moguće postojanje krvi, a da se golim okom ne vidi. Pojasnio je da prva mjera kod asistolije, kod prestanka rada srca je vjerovatno elektrošok, ali da isključuje svaku mogućnost da je povreda opisana pod st. 1 tač. 4 posljedica udara pesnicom, a nije nastala ni kao posljedica dejstva defibrilatora.   </span>
</p>
<p>
<span>Iz nalaza i mišljenja sudskomedicinskog odbora Medicinskog fakulteta u Beogradu od 31.05.2011. godine, kao i medicinske dokumentacije na ime sada pok. M.D., proizilazi da je isti lice iz saobraćajnog udesa u kojem je učestvovao kao vozač automobila i da je doveden u UC kao hitan slučaj kolima Hitne medicinske pomoći u 06,10 časova. Dalje proizilazi da je sada pok. M. na prijemu bio svjestan, eupnoičan, kontaktibilan, da nije rekonstruisao trenutak povrede, te da se žalio na glavobolju, na bol u grudnom košu te u leđima L/S regije, te da su zjenice izokorične urednih reakcija na svjetlost. Dalje je navedeno TA na prijemu 100/70mmHG, te status localis- kožna razderotina lokalizovana u području lijeve supraorbitalne regije, te u području desnog koljena. Proizilazi da je sada pok. M. u Urgentnom centru primio AT zaštitu, plasirana venska linija i urinarni katetar, te da je u toku transporta primio 1000ml 0,9% AT zaštitu. Dalje je navedeno da je RTG: kraniogram, vratna i L/S kičma, grudnog koša i prsne kosti, karlice sa kukovima, te UZ abdomena, CT-endokranijuma i kostiju lobanje, L/S kičme, kao i da je pozvan anesteziolog, dok je dijagnoza: Polytrauma. Contusio capitis et corporis. Iz uputa za radiološku službu, br. protokola 8519 od 20.07.2009. godine, proizilazi da je dijagnoza contusio capitis et corporis. Amnesia posttraumatica. Radi: CT endokranijuma i kostiju lobanje, te RTG: kraniogram, vratna L/S kičma, grudnog koša, karlice sa kukovima. Radiološki nalaz u 06,40: RTG karlice sa kukovima: fraktura pubičnih kostiju obostrano sa dislokacijom. Suspektna frakura u regiji lijevog acetabuluma. RTG sternuma suspektna fraktura u regiji corpusa. RTG kraniogram, C i L/S kične, te da nema jasnih znakova za postojanje svježih frakturnih lobanja, kao i RTG pluća, nema jasnih znakova za postojanja pneumotoraksa. Dalje proizilazi iz laboratorijskog nalaza Odjeljenja za hematologiju i hemostazu od 20.07.2009. godine u 08,13 časova: RBC 3,8, Hgb 121, Hct 0.350. Iz laboratorijskog nalaza Odjeljenja za hematologiju I hemostazu, od 20.07.2009. godine u 08,14 časova proizilazi RBC 3,38, HGB 121, HCT 0,350. Dalje se navodi, u CT nalazu od 07,37 časova, hitan CT pregled mozga, u moždanom parenhimu nema znakova za postojanje svježih hemoragičnih lezija, zatim, komorni sistem urednog smještaja, veličine. Na koštanim strukturama nema CT znakova za postojanje svježih frakturnih promjena. Iz liste intezivne terapije Klinike za anesteziju i reanimaciju Kliničkog centra Crne Gore od 20.07.2009. godine, proizilazi da je sada pok. M. u 07,40 časova primljen bez svijesti, sa urađenim kraniogramom, RTG vratne kičme, karlice sa kukovima i RTG-om grudnog koša. U JIL-u intubiran, respirator IPPV, monitornig KPCR, plasirane III i.v. kanile, KKS, interakcija, X5, ABS, bez TA i pulsa- KCPR, vrijeme 08,15 časova, Hgb 105, Htc 0,13, Erit. 3,3. Iz otpusne liste sa epikrizom JZU KC Crne Gore Klinike za anesteziju, intezivnu terapiju i terapiju bola, matični broj bolesti 13957/534 proizilazi da je uputna dijagnoza Coma. Polytrauma. CPCR, dok je završna dijagnoza: Insufitientio </span><span>cardiorespiratoria. Exitus letalis, te iz epikrize proizilazi da je pacijent primljen u JIL u pratnji medicinskog tehničara iz UB i Dr Čađenović sa radiologije, bez disanja, bez karotidnog pulsa i pritiska, zjenice široke i nereaktivne, te da je na monitoru EKG ravna linija. Dalje stoji da je pacijent odmah intubiran i postavljen na mehaničku ventilaciju, te se pristupilo mjerama CPCR, kao i da preduzete sve mjere intezivne terapije i reanimacije nijesu dale pozitivan efekat, te se bilježi exitus letalis u 08,30 časova, dana 20.07.2009. godine. Takođe, iz nalaza i mišljenja sudskomedicinskog odbora Medicinskog fakulteta u Beogradu proizilazi da je M.D. nakon zadobijenih povreda u saobraćajnoj nezgodi dana 20.07.2009. godine primljen na liječenje u svjesnom stanju u Urgentni centar Kliničkog centra Crne Gore u Podgorici, gdje je istog dana i preminuo. Iz zaključka sudskomedicinskog odbora Medicinskog fakulteta u Beogradu proizilazi da je dana 20.07.2009. godine oko 05:45 časova, na putu Cetinje-Podgorica u mjestu Meterizi se dogodila saobraćajna nezgoda u kojoj je između ostalih povrijeđen i M.D. u svojstvu vozača putničkog motornog vozila. Nakon toga vozila hitne medicinske pomoći Doma zdravlja u Podgorici, pacijent je transportovan do Urgentnog Centra Kliničkog Centra Crne Gore gdje je primljen oko 06, 10 časova, te da je tokom transporta pacijent primio 1000ml rastvora za nadoknadu tečnosti. Dalje proizilazi da je isti u Urgentnom centru odmah pregledan od strane specijaliste urgentne medicine dr. R.D., koji pregled je završio u 06, 22 časa i tom prilikom je konstatovano da je pacijent svjestan, komunikativan, normalnog disanja, pri čemu se ne sjeća trenutka povređivanja a da se žalio na bol u glavi, grudnom košu i slabinsko-krsnom dijelu leđa. Takođe, konstatovano je da je neurološki nalaz na zjenicama uredan, trbuh mek i bezbolan, krvni pritisak niži od normalnog (100/70 mm Hg), a puls ubrzan (92/min). Takođe, konstatovane su rane-razderine u predjelu iznad lijevog oka i u predjelu desnjog koljena kao i da su dati uputi za rendgensko snimanje kostiju glave, vratne i slabinsko- krsne kičme, grudnog koša i karlice, te ultrazvučno snimanje trbuha i CT glave. Nadalje proizilazi da je uzeta krv za laboratorijske analize i da je bila otvorena venska linija. Plasiran je urinarni kateter i dobijen je bistar urin, što nije u skladu sa izjavama ostalog medicinskog osoblja koje navodi da je kateter postavljen nakon urađene rentgen dijagnostike, oko 06,40 časova, kao i sa obdukcionim nalazom u kome se navodi da je kod sada pok. M.D. ustanovljen rascjep mokraćne bešike. Nadalje, na osnovu svega, postavljena je dijagnoza politraume, odnosno, višestruke povrede koje obuhvataju više sistema organa, od kojih makar jedna neposredno ugrožava život. Ponovnim mjerenjem krvnog pritiska u 06,45 časova, ustanovljena je njegova niža vrijednost (105/70mmHg). Takođe proizilazi, da rentgenskim snimanjem koje je završeno u 06,40 časova, ustanovljen je obostrani prelom stidnih kostiju sa pomjeranjem koštanih odlomaka i postavljene su sumnje na prelom lijeve karlične kosti u predjelu čašice zgloba kuka i prelom tijela grudne kosti, te da opisi snimaka, kao ni rezultati laboratorijske analize krvi nijesu dostavljeni dr R.D., dok je pacijent bio u Urgentnom centru, već, po njegovoj izjavi, on je imao uvid u iste tek oko 08,45 časova. Proizilazi da je na preostale naložene dijagnostičke procedure, CT glave i ultrazvuk trbuha, pacijent odveden oko 40 minuta nakon pregleda, odnosno sat i 10 minuta nakon prijema u Urgentni centar, oko 07,22 časa, pri čemu je CT pregled uredan nalaz, a prilikom započinjanja ultrazvučnog pregleda trbuha, pacijentu je pozlilo-izgubio svijest, disanje i plus, te je odmah započeto sa reanimacijom, koja je par minuta kasnije nastavljena na Klinici za anesteziju i reanimaciju (u 7, 40h), kada je ustanovljen srčani zastoj na EKG-u, nemerljiv krvni pritisak i nereaktivne zenice. Sa pokušajima oživljavanja nastavljeno je do 8, 30 časova, kada je konstatovana smrt pacijenta. Nadalje, proizilazi da se u periodu od 6, 45 do oko 7, 30, pacijent žalio na bolove u donjem dijelu leđa, bolove u grudima, gušenje, bio blijed i njegovo stanje se postepeno pogoršavalo. U tom periodu pacijent nije bio pod direktnom ljekarskom opservacijom, ne računajući posljednjih 10-15 minuta tokom CT pregleda. U konačnom, sudskomedicinski odbor Medicinskog fakulteta u Beogradu je mišljenja da je predmetnom prilikom M.  zadobio teške tjelesne povrede opasne po život. Odbor je dalje mišljenja da kliničkim pregledom i osnovnim dijagnostičkim procedurama (mjerenje krvnog pritiska i pulsa) urađenih u prvih </span><span>pola sata po prijemu u Urgentni centar, nije cjelovito sagledano stanje pacijenta, a rezultati dodatnih dijagnostičkih procedura (rentgensko, CT i ultrazvučno snimanje, kao i analiza krvi) nijesu blagovremeno dostavljeni ordinirajućem ljekaru, što predstavlja propust u koordinaciji srednjeg medicinskog osoblja. Dalje, samim tim, od momenta prijema pacijenta u Urgentni centar oko 06,10, pa do momenta odvoženja pacijenta iz Urgentnog centra oko 07,22, i pored ispravno postavljene dijagnoze politraume (višestruke povrede koje obuhvataju više sistema organa, od kojih makar jedna neposredno ugrožava život), ordinirajući ljekar, osim nepotpunog kliničkog pregleda, mjerenje krvnog pritiska u dva navrata i jednim mjerenjem pulsa, nije imao nikakav širi uvid u zdravstveno stanje povrijeđenog M.D. Nadalje proizilazi da tegobe vezane za gušenje i bolove u grudima (kao posljedica višestrukih serijskih preloma rebara i grudne kosti, prisustva vazduha i krvi u grudnoj duplji, rascjepa aorte i nagnječenja pluća i srca, te posljedičnog poremećaja disanja), nijesu blagovremeno razmotrene, a same povrede nijesu dijagnostikovane, za šta su svakako postojali uslovi u KCCG. Minimum koji podrazumijeva obavezan klinički pregled u kontekstu tegoba koje je povrijeđeni imao (gušenje i bolovi u grudima), podrazumijevao je i obavezan pregled stetoskopom i palpaciju grudnog koša, kao i EKG snimanje, što nije urađeno. Dalje je navedeno da s obzirom da je i pored primljenih 1000-1500 ml rastvora za nadoknadu tečnosti u prvih sat vremena od povređivanja (od 05,45 do 06,45) krvni pritisak bio nizak, a koža blijeda, to je trebalo pobuditi sumnju ordinirajućeg ljekara na unutrašnje krvarenje i sledstveno intezivnije praćenje stanja pacijenta, intezivnije traganje za uzrokom krvarenja, veće interesovanje za dobijanje rezultata naloženih dijagnostičkih procedura i ubrzavanje samog tog procesa, jer je on bio nadležan i odgovoran ljekar za zdravstveno stanje pacijenta. Dalje proizilazi da je smrt suštinski nastupila oko 07,40, sat i 30 minuta nakon prijema u Urgentni centar, kada je pacijent izgubio svijest i kada je prestalo disanje i rad srca, te konstatovan srčani zastoj na EKG-u, nemjerljiv krvni pritisak i nereaktivnost zjenica. Pokušaji reanimacije koji su trajali do 08,30, uslovili su da se smrt tek tada konstatuje. Obdukcija je pokazala da je uzrok smrti iskrvarenje iz raskidanih krvnih sudova oko preloma kostiju (naročito karlice) i rascjepa aorte i jetre, ali je u mehanizmu umiranja kao favorizujući faktor djelovao i poremećaj disanja nastao usljed višestrukih serijskih preloma rebara i grudne kosti, kao i prisustva krvi i vazduha u grudnoj duplji. Navedeno je da je rascjep aorte bio nepotpun, što znači da na tom mjestu rascjep nije zahvatao cijelu debljinu zida krvnog suda, već je postepeno pritisak krvi pravio raslojavanje zida aorte, i postepeno izlivanje krvi u grudnu duplju u količini od 550 ml. Međutim, za dijagnostikovanje ove povrede, objektivno je bilo potrebno više vremena. Rascjep aorte je bio mali i nije zahtijevao hitno hirurško zbrinjavanje, kao ni prelom karlice. Takođe proizilazi da i pored učinjenih propusta, ove povrede (rascjep aorte, višestruki prelom karlice, poremećaj disanja usljed višestrukih preloma kostiju grudnog koša, kao i nagnječenje zida srca), predstavljaju ponaosob teške tjelesne povrede opasne po život, čije liječenje, a naročito rascjepa aorte, čini veliku teškoću u svim centrima za zbrinjavanje politraumatizovanih pacijenata, sa krajnje neizvjesnom prognozom. Drugim riječima, adekvatna ljekarska intervencija bi smanjila rizik po umiranje, ali se ne može reći da bi pacijent preživio i da su povrede blagovremeno dijagnostikovane i hirurški zbrinute, naročito ako se ima u vidu da je za dijagnostikovanje rascjepa aorte objektivno bilo potrebno više vremena. </span>
</p>
<p>
<span>U dopunskom nalazu i mišljenju od 22.02.2013. godine, sudskomedicinski odbor Medicinskog fakulteta u Beogradu je u cjelosti ostao kod pisanog nalaza i mišljenja od 31.05.2011. godine, dodajući da na osnovu vremenske analize, toka liječenja M.D. izvedene prema dostupnim podacima iz medicinske dokumentacije, a sadržane u njihovom osnovnom nalazu i mišljenju, proizilazi da pri prvom ljekarskom pregledu M.D. koji je u vremenu od 06,10 do 06,22 časova dana 20.jula 2009. godine u Urgentnom centru izvršio dr R.D., spec. Urgentne medicine te da je pacijent primljen sa dijagnozom „Polytrauma“, a da je ovu dijagnozu-zaključak naveo ljekar Doma zdravlja u Podgorici koji </span><span>je prvobitno zbrinjavao pacijenta, kao i sam dr R.D. u svom izvještaju. Međutim, iz izvještaja dr R.D. se ne vidi na osnovu kojih objektivno ustanovljenih elemenata je ovaj ljekar specijalista zaključio da je u pitanju „Politrauma“ jer sem ovog zaključka-dijagnoze, ni jedan drugi zaključak-dijagnoza nije navedena. Dalje proizilazi da pri pregledu M.D. koji je učinio dr R.D. nije u potpunosti izvršen fizikalni pregled po sistemima. Naime, u vezi sa pregledom nervnog sistema navedeno je samo da je pacijent „svjestan“, „kontaktibilan“, kao i da su „zjenice izokorične urednih reakcija na svjetlost“, ali ne i drugi objektivni elementi koji se u sklopu neurološkog pregleda, kada isti pregled ne vrši specijalista za neurologiju/neuropsihijatriju, uobičajno opisuju, kao npr. nevoljni brzi pokreti očnih jabučica, ispadi u funkciji ličnog živca, znaci tzv. piramidalne lateralizacije, tabanski refleks i dr. Ovaj osnovni orijentacioni neurološki pregled neophodno je da učini ljekar bez specijalizacije ili ljekar bilo koje specijalnosti kod osobe koja ima evidentnu povredu glave, kao što je to u konkretnom slučaju, kako bi eventualno, na osnovu patološkog nalaza indikovao konsultaciju odgovarajućeg specijaliste, npr. neurohirurga ili neurologa. Dalje proizilazi da pri pregledu grudnog koša, srca i pluća navedeno je samo „eupnoičan“ (bez broja respiracija u jedinici vremena što je jedini objektivni parametar za ovu vrstu procjene). Nikakvi drugi elementi objektivnog nalaza nijesu navedeni u ljekarskom izvještaju koji je sačinio dr R.D., kao npr. oblik grudnog koša, osjetljivost na palpaciju, perkutorni nalaz na grudnom košu, auskultatorni nalaz na plućima, takođe, nije naveden nalaz srčanih tonova i frekvencija srčanog rada. Pri pregledu trbuha navedeno je samo „abdomen u ravni grudnog koša, mek, palpatorno bolno neosjetljiv“, ali se ne navodi da li se pod prstima (pri palpaciji) osjećaju pojedini organi-jetra i slezina prije svega, da li je auskultatorno (stetoskopom) utvrđivano prisustvo crevnih pokreta (peristaltike). U vezi sa pregledom urogenitalnog sistema postoji samo indirektni podatak da je urin bistar (što se konstatuje nakon stavljanja urinarnog katetera), a trebalo je između ostalog navesti osjetljivost bubrežnih loža na udaranje (sukusiju). U vezi sa pregledom lokomotornog sistema navedeno je samo u lokalnom nalazu kako postoji „kožna razderotina... u području desnog koljena“, ali nije navedeno eventualno postojanje patološke pokretljivosti na udovima, eventualni klinički znaci za povrede- prelome i rastave karličnog prstena u vidu npr. bola pri palpaciji u predjelu bedrenih bodlji i pri širenju karlice i sl. Dakle, iz svega navedenog SMO zaključuje da je specijalistički ljekarski pregled M.D. obavljen samo djelimično, dakle nepotpuno i površno jer na kraju krajeva, detaljan pregled pacijenta po sistemima nije moguće obaviti za samo 12 minuta (od 06,10 do 06,22 časova). Pored prethodno navedene površnosti i nepotpunosti u postupanju pri prvom ljekarskom pregledu na prijemu u Urgentni centar ne vidi se da je dr R.D. odredio bilo kakvo laboratorijsko ispitivanje (npr. osnovne laboratorijske analize krvi i mokraće). Dalje je navedeno da na osnovu nalaza ustanovljenog djelimično izvršenim fizikalnim pregledom, bez rezultata laboratorijskih analiza i sa ovako nepotpuno sagledanim stanjem M.D., dr R.D. određuje rendgenske preglede i navodi „pozvan anesteziolog“, te da iz raspoložive dokumentacije nijesu mogli utvrditi da li je i u koje vrijeme radi konsultacije, odnosno pregleda M.D.a pozvan anesteziolog, te koji je to ljekar i da li je isti uopšte odgovorio na poziv. Iz dopunskog nalaza i mišljenja dalje proizilazi da je u konkretnom slučaju dr R.D. trebao da izvrši detaljno fizikalni pregled kako bi utvrdio sve pregledu dostupne povrede, prije svega u predjelu grudnog koša i karlice, te da je tako učinio, dr  R.D. je mogao shvatiti da je M.D., iako to u ranoj fazi povrjeđivanja nije bilo u mjeri očigledno, teško povrijeđena osoba- politraumatizovan pacijent kome je bila nužna reanimacija (nadoknada tečnosti i krvi, borba protiv šoka koji se u to vrijeme razvijao i dr.) i dalje urgentno postupanje. Dalje proizilazi da usljed učinjenih propusta s jedne strane, a i zbog prirode i opsežnosti povreda koje je kritičnom prilikom u saobraćajnoj nezgodi zadobio, kod M.D.a dolazi do progresivnog pogoršanja zdravlja te oko jedan i po sat po njegovom prijemu u Urgentni centar (oko 07,40 časova) dolazi do gubitka svijesti, a zatim i prestanka disanja i rada srca. Da je dr.  R.D. dijagnostikovao sve povrede koje je M.D. zadobio, te da je preduzeo mjere reanimacije (nadoknada tečnosti i krvi, borba protiv šoka koji se u to vrijeme razvijao i dr.) i dalje urgentno postupao sa pacijentom on bi </span><span>samo mogao djelimično da uspori progresivno pogoršanje stanja, odnosno nastupanje teškog pogoršanja zdravlja M.D. Ovo stoga jer je M.D. imao brojne i opsežne prelome kostiju trupa (posebno rebara i karlice), te je kod njega s protokom vremena došlo do značajnijeg gubitka krvi u meka tkiva, a što se nije moglo spriječiti. Takođe, kod M.D. je došlo do gubitka krvi zbog postepenog krvarenja iz nepotpunog rascjepa zida aorte. Uprkos navedenim stručnim propustima i površnosti u radu pri izvođenju inicijalnog fizikalnog pregleda M.D., dr  R.D. je ispravno postupio odredivši da se izvrši radiološka dijagnostika, između ostalog rendgensko snimanje grudnog koša (uključujući grudnu kost). Na ovim rendgenskim snimcima, u vrijeme kada su isti učinjeni, sadašnjom analizom istih nijesu uočeni znaci koji bi indirektno pobudili sumnju na to da kod M.D. postoji povreda aorte. Dalje je navedeno da kada je oko 07,40 časova nastupio gubitak svijesti i kada je došlo do prestanka disanja i srčanog rada reakcija ljekara je bila pravovremena i adekvatna, primijenjena je reanimacija, a u ovim postupcima se ne uočavaju stručni propusti. Međutim zbog vrste, opsežnosti i karaktera konstatovanih povreda i prirode poremećaja koji je bio uslovljen postojećim povredama usljed kojih je došlo do gubitka veće količine krvi iz raskidanih krvnih sudova oko preloma kostiju (naročito karlice) i rascjepa aorte i jetre i poremećaja disanja uslovljenog višestrukim serijskim prelomima rebara i grudne kosti, kao i prisustvom krvi i vazduha u grudnoj duplji, a što je sve skupa uzrokovalo nastupanje smrtnog ishoda. Dakle, Sudsko medicinski odbor  je u zaključku naveo da proizilazi da je dr.  R.D. svojim nepotpunim i površnim radnjama mogao uticati na pogoršanje zdravlja M.D. Do pogoršanja zdravlja M.D.a koje je evidentno i nastupilo, a zatim se i produbilo pa je nastupila smrt istog prevashodno je došlo usljed evolucije opsežnih povreda. Međutim, s obzirom na to da su pregled koji je učinio dr  R.D. i pogoršanje zdravlja M.D., koje je prethodilo nastupanju njegove smrti, bili vremenski posmatrano bliski, ne može se pouzdano tvrditi da je samo pogoršanje uzrokovano samo propustima i površnošću u radu dr R.D. Drugim riječima, i da je dr  R.D. u svemu postupao bez površnosti, i da je primijenio prethodno pomenute mjere liječenja i/ili da je anesteziolog koga je dr  R.D. pozvao, blagovremeno došao, sagledao stanje M.D. i primijenio mjere liječenja, ne može se tvrditi da do daljeg pogoršanja zdravlja ne bi došlo. </span>
</p>
<p>
<span>U neposrednom izjašnjenju na glavnom pretresu dana 04.06.2012. godine predsjednica sudsko- medicinskog odbora Medicinskog fakulteta u Beogradu, prof. dr Ivanka Baralić- O.LJ. odgovarajući na pitanja stranaka i suda je navela da u cjelosti ostaje pri pisanom nalazu i mišljenju te da se u dostavljenoj medicinskoj dokumentaciji navodi da je pacijent M. primljen u Urgentni centar KCCG u 06,10 ujutru dana, 20.07.2009. godine, odnosno oko 25 minuta nakon povređivanja. Navela je da je dovezen kolima hitne pomoći Doma zdravlja u Podgorici gdje mu je u toku transporta priključena infuzija i dobio je 1000 ml fiziološkog rastvora, te da mu je tu i postavljena prva dijagnoza da se radi o politraumi, što znači da je povrijeđeno više sistema organa, a da je jedna od povreda organa i opasna po život, najmanje jedna. Dalje je navela da je na prijemu u Urgentni centar dežurni dr R.D. konstatovao da je pacijent svjestan, komunikativan, normalnog disanja, da se ne sjeća trenutka povređivanja, a da se žali na bol u glavi, grudnom košu i slabinsko- krsnom dijelu. Dodala je da je konstatovano da je neurološki nalaz na zjenicama uredan, da je trbuh mek i bezbolan, a da je krvni pritisak niži 100/70 u minuti, a puls ubrzan 92, te da je u Izvještaju o pregledu navedeno da je pregled završio u 06,22 časa, kao i da je navedeno da je pacijenta uputio na RTG snimanje kostiju glave, vratne i slabinske kičme, grudnog koša i karlice, CT glave, skener glave i UZ snimanje trbuha, te da su ovo snimanja koja se obavezno rade u Urgentnom centru kod politraumatizovanih bolesnika, kao i da je tom prilikom uzeta krv za laboratorijske nalaze i otvorena je venska linija. U ovom izvještaju od 06,22 časa stoji da je plasiran urinarni kateter, da je urin bistar, a kasnije u podacima se navodi da je urinarni katetar plasiran poslije RTG dijagnostike oko 06,40 časova, ali je tada nalaz bio negativan, odnosno urin bistar. Dodala je da je RTG snimanje završeno u 06,40 časova po dokumentaciji koju posjeduju, </span><span>kada je ustanovljen obostran prelom stidnih kostiju sa pomjeranjem koštanih odlomaka, prelom karlične kosti sa lijeve strane u predjelu čašice zgloba i prelom grudne kosti, te da se navodi da je snimanje završeno u 06,40 časova, a ljekar koji je tražio snimanje i koji je prvi pregledao pacijenta, dobio je ove snimke u 08,45h. Pojasnila je da klinički pregled koji je uradio kolega na prijemu i osnovne dijagnostičke procedure koje je učinio, samo mjerenje pritiska i pulsa, odnosno za tih 20 minuta- pola sata koliko je pacijent bio kod njega, nije mogao na osnovu ovoga da sagleda njegovo pravo zdrastveno stanje, a samim tim ni da postavi dijagnozu. Navela je da on nije imao širi uvid u zdravstveno stanje pacijenta jer nije uradio ono što je podrazumijevalo obavezan pregled, a to je pregled grudnog koša slušalicama, palpaciju grudnog koša i EKG, naročito što se pacijent žalio na bol u grudnom košu, otežano disanje i povremeno gušenje, a ove su tegobe koje je pacijent naveo, posljedica njegovih višestrukih serijskih preloma rebara i grudne kosti, prisustva vazduha i krvi u grudnoj duplji, rascjep aorte i nagnječenje srca i pluća, a to je sve posljedično dovelo do poremećaja disanja, odnosno da je ljekar palpirao grudni koš, slušao grudni koš, on bi vidio da postoje eventualno prelomi, da se razvija pneumotoraks, posumnjao bi na prelome rebara, posebno što je rana dijagnoza bila politrauma, a na EKG-u bi se vjerovatno vidjele promjene  u smislu kontuzija srca, ali EKG kod kontuzija srca i infarkta je vrlo sličan i tu samo pregledom enzima specifičnih za infarkt može se reći da li se radi o infarktu ili nagnječinama srčanog mišića, te da je ovo bio minimum koji je trebao biti urađen prilikom pregleda. Dalje je navela da je moguće da je dr R.D. i radio ove preglede, ali to nije navedeno nigdje u medicinskoj dokumentaciji, a medicinska dokumentacija je jedini relevantan dokaz da je nešto urađeno ili nije urađeno. Istakla je da u konkretnom slučaju nepreduzimanje ovih radnji odnosno nepotpun i površan pregled doprinio je eventualno bržem nastanku smrtnog ishoda, što znači da su preduzete sve mjere koje je trebalo preduzeti, odnosno da je pacijent bio pod stalnim nadzorom ljekara od prijema, da je odmah prebačen u jedinicu intenzivne njege i da su preduzete eventualne mjere liječenja u smislu popravljanja njegovog hemodinamskog statusa odnosno davanje fiziološkog rastvora i/ili hemacela, pa kad stignu rezultati i sigurno se potvrdi da se radi o krvarenju, onda može da se uključi i krv, te da bi vjerovatno smrtni ishod bio odložen. Pojasnila je da sve povrede koje je zadobio u konkretnoj saobraćajnoj nezgodi M.D. (višestruki prelomi kostiju grudnog koša i karlice, rascjep aorte, nagnječenje srca i pluća), predstavljaju ponaosob tešku tjelesnu povredu opasnu po život, te da dijagnoza rascjepa aorte u ovakvim uslovima, a to je na prijemu u Urgentni centar, je maltene nemoguća, zato što je to ozbiljna procedura koja dugo traje i zahtijeva izuzetnu stručnost ljekara, odnosno najčešće kardiohirurga da prepozna ovakvu povredu. Navela je da se ovakva povreda može dijagnostikovati skenerom, ili multislajtnim skenerom, a nikako UZ, niti color – doplerom, kao i da se eventualno može odraditi angiografija, a to je snimanje krvnih sudova, ali to u ovakvoj situaciji na prijemu u Urgentni centar ne može da se uradi. Dalje je navela da i bez obzira da je dr R.D. sve ovo dijagnostikovao i dao sve što je mogao da mu da, ne bi morao da dijagnostikuje ovu povredu, posebno ne u ovako kratkom periodu, obzirom da se radi o ljekaru urgentne medicine. Dodala je da ako bi se dijagnostikovala ovakva povreda - eventualno, ali ne u Urgentnom centru i ne od strane ljekara koji je primio pacijenta, već od strane kardiohirurga, to bi stanje pacijenta trebalo da se prati, da se stavi eventualno endoproteza ili hirurška intervencija, ali bi ovo sve zahtjevalo da bude dobro opšte stanje pacijenta da bi ovo moglo da se radi, te da se u konkretnom slučaju radilo o teškom pacijentu sa vrlo brojnim povredama. Pojasnila je da je u dokumentaciji navedeno da u periodu od 06.45h do 07.17 časova pacijent se sve vrijeme žalio na bolove u grudima i predjelu karlice, gušenje, bio je blijed, njegovo stanje se pogoršavalo, ali on u tom periodu nije bio pod direktnom ljekarskom opservacijom, ne uzimajući u obzir onih posljednjih 15 minuta kad je rađen CT, te da ne misli da je bio predugo u Urgentnom centru jer je trebalo uraditi sve pretrage, sva snimanja i sve laboratorijske nalaze, ali je trebao da bude pod stalnom opservacijom, odnosno da stalno neko prati njegovo stanje. Pojasnila je da kardiologija, kardiohirurgija i vaskularna hirurgija kao grana medicine </span><span>tretiraju aortu i povrede aorte i da su kardiohirurzi izvorni specijalisti, te da oni prvo specijaliziraju kardiohirurgiju, odnosno vaskularnu hirurgiju, kao i da ne zna da li KCCG ima specijaliste koji bi mogli da vrše intervencije na aorti, ali da je dr Stojanov, vaskularni hirurg rekao da u KCCG u Crnoj Gori tu povredu ne može niko da zbrine. Istakla je da je urgentna medicina grana medicine koja se fokusira na dijagnozu i tretman akutnog oboljenja i povreda koje zahtjevaju trenutnu medicinsku pažnju. Navela je da zna kakvo je stanje u Urgentnom bloku u Beogradu, te da ne vjeruje da je nešto bolje u Podgorici, ali zna da rade pod veoma teškim uslovima da su preopterećeni, da često ne znaju gdje će prije, navodeći da je opet ljekar taj koji će da procijeni kome je hitnija pomoć. Dalje je navela da ne želi nikog da amnestira, ali raditi u Urgentnom bloku na prijemu, je nešto što je najteže u medicini i da nije nikad bila u Podgorici u Urgentnom centru KCCG. Pojasnila je da je najčešći mehanizam povređivanja aorte pogotovo kod pješaka mehanizam istezanja hiperekstenzije i kod vozača najčešće dolazi do rascjepa aorte po tom mehanizmu, ali ovdje je bio samo nepotpun rascjep aorte, te da nijesu česti slučajevi kada dodje do potpunog rascjepa iste i trenutne smrti na licu mjesta, ali da je najčešći mehanizam istezanje hiperekstenzije. Dodala je da u konkretnom  slučaju postoji direktan udarac u grudni koš, odnosno u predio grudne kosti, gdje postoji spolja na koži nagnječina kože, (oguljotina i krvni podliv) prelom grudne kosti i da postoje kontuzije na srčanom mišiću, odnosno ono što je nastalo direktnim dejstvom sile. Dalje je dodala da samo prelom rebara ne može da probudi sumnju na eventualnu povredu aorte, dok kompletna povreda grudnog koša može da probudi sumnju i na eventualnu povredu aorte, te da se kod vozača apriori sumnja na povrede grudnog koša i to: prelom grudnjače, prelom rebara, nagnječine i rascjepa pluća, nagnječine srca i rascjep aorte, te da su od ovih povreda skoro sve bile kod sada pok. M.D., s tim što kod povrede pluća nijesu opisani rascjepi na obdukciji, ali su eventualno postojali mikrorascjepi jer je pacijent imao pneumotoraks, koji je dokazan na obdukciji, a pneumotoraks je prisustvo vazduha izmedju dva lista plućnica, kao i da je u predmetnom slučaju došlo do kolapsa pluća kao posljedica hematopneumotoraksa, odnosno kao posljedica povrede pluća.Odgovorila je da sudsko - medicinski odbor u svom sastavu ima 7 članova, te da su u konkretnom slučaju predmet potpisali specijalista hirurgije - vaskularni hirurg, specijalista patologije, neurohirugrije, anesteziologije, neurologije i njih dvoje sudskih medicinara, kao i da su sva mišljenja sudsko - medicinskog odbora komisijska, odnosno na Odboru referent referiše predmet, a svi ostali učestvuju u diskusiji da li je to tako ili nije. Dodala je da kada to iziskuje posebno neki predmet, analizira se ne samo najstručnija literatura, nego i najnovije reference iz radova koji su objavljeni, te da se u konkretnom slučaju vaskularni hirurg, koji je član Komisije, izjasnio da se ovakva povreda (aorta) sporo i teško dijagnostikuje, a samim tim i zbrinjava. Dalje je navela da je mogla da se radi endoproteza ili hirurška intervencija, ali je procenat izliječenih od ovakve povrede u našim uslovima relativno nizak i da su sve njihove odluke jednoglasne, pa i ova. Odgovorila je da je L.D. broj 1 vaskularne hirurgije, R.S. potpisnik predmetnog nalaza, dok je M.Č. nepoznat. Dodala je da zna da je dr. S. rekao, iako to doista ne piše u nalazu, da predmetnog pacijenta ne bi spasili ni da je bio u Hjustonu. Pojasnila je da ljekar na prijemu, spec. urgentne medicine, mora da uradi pregled pacijenta, da obavi sva snimanja da uradi sve laboratorijske analize i ako vidi da mu pacijent jako krvari, posumnja na eventualnu povredu aorte, a kad zna da se radi o vozaču onda tog pacijenta prevodi u intenzivnu njegu, odnosno hitno traži konsultaciju kardiohirurga, odnosno vaskularnog hirurga, kao i da ljekar na prijemu kod svakog vozača ne može da sumnja na rascjep aorte i nema svaki vozač rascjep aorte. Istakla je da je M.D. imao ozbiljne povrede grudnog koša i karlice, krvario je, jer o tome govori pad krvnog pritiska, smanjivanje eritorocita i hematoprip i hemoglobin, ali tog momenta na prijemu je tek trebalo nakon te prve dijagnostike da se traga za primarnim mjestom krvarenja, te da to njegovo teško stanje i krvarenje nijesu morali da budu siguran dokaz da je u pitanju aorta, pogotovo što se radilo o malom nepotpunom rascjepu, tako i da je krvarenje bilo postepeno. Što se tiče faktora vremena i faktora u pogledu zbrinjavanja aorte potrebno je </span><span>što brže reagovati da bi se spriječilo krvarenje, ali to tek nakon dijagnostikovanja ljekara i procjene ljekara kako treba pratiti to stanje jer tako kažu vaskularni hirurzi. Pojasnila je da ima više grupa povreda aorte i da se ne zbrinjavaju sve na isti način, procjena je ljekara lječioca kako će povreda da bude zbrinuta. Dodala je da postoji šema gdje se povrede klasifikuju pod grupe A i B i podgrupe 1 do 4, te da ne može odgovoriti u koju grupu je spadala predmetna povreda aorte kod sada pok. M.D. i da samo odgovor na ovo pitanje može dati sudsko-medincinski odbor sa vaskularnim hirurgom. Navela je da je aorta proširena kod oboljenja aorte, a u konkretnom slučaju M. nije imao bolest aorte, tako kako je opisano na obdukciji za njegovo životno doba 57 godina, on je imao dobre krvne sudove, a na aorti su bila rijetka pojedinačna zadebljanja, te da je to bio arterosklerotski izmijenjen krvni sud, čvrst, krt, vjerovatno bi došlo do potpunog rascjepa ili do većeg rascjepa, kao i da je ovdje elastičnost zida aorte amortizovala tu silu, pa je rascjep manji i nepotpun. Dodala je da to što je rekla da se radilo o zdravom krvnom sudu, to znači da je isti imao bolju prognozu u nekom toku liječenja i da tako dobar krvni sud nije ni pretrpio veću povredu, veći rascjep i potpun rascjep,navodeći da je tačno da je zid aorte troslojan. Navela je da kod sada pok. M.D. nakon povrijeđivanja došlo je do disekcije-raslojavanja sloja zida i utiskivanja krvi i cijeli zid aorte je bio krvlju podliven, što govori da je bilo ozbiljnije istezanja. Dodala je da je na obdukciji opisan relativno mali rascjep a to i odgovara količini istekle krvi negdje oko 500-550 ml krvi, jer je od vremena povrijeđivanja, tačnije od 5, 45 h do 07, 30 h kada je pacijent skoro sat i po živio, te da je smrt suštinski nastupila u 07, 40h odnosno sat i 30 minuta nakon prijema u Urgentni blok. Nadalje, kod nestabilnog stanja grudnog koša disekcija je mogla biti pogoršana usljed nestručnog i neopreznog transporta pacijenta, ali u konkretnom slučaju nije došlo do toga, a sve ovo zaključuje na osnovu toga da je stanje pogoršano bio bi veći rascjep a samim tim došlo bi i do bržeg krvarenja, a samim tim i do smrtnog ishoda. Takav nestručan transport nijesu radili tehničari Urgentnog bloka jer su to školovani i obučeni ljudi za taj rad i ne zna kako su to oni konkretno radili, ali pretpostavlja kako tehničari rade taj posao. Pojasnila je da kod politraumatizovanih bolesnika jedna od dijagnostičkih metoda je stavljanje katetera u mokraćnu bešiku između ostalog kao dijagnostičke metode, kao što je stavljanje drena u trbuh ili grudni koš da se vidi ima li krvarenja ili ne, te da u konkretnom slučaju nije bila samo dijagnostička funkcija postavljanja katetera, već obzirom da je čovjek bio nepokretan da bi isti mogao da obavlja fiziološke potrebe, što je vrlo korektno i bilo je potrebno da se uradi. Navela je da nema razloga da sumnja da su kolege napisale bistar urin, a da je postojala mikrohematurija. Dalje je navela da je taj rascjep mokraćne bešike veličine zrna graška, a u pitanju je mali rascjep i moguće je da nije bilo golim okom vidljive krvi u urinu, te da u konkretnoj situaciji sa povredama naznačenim u obdukcionom zapisniku, moguće je da u urinu nije bilo vidljive krvi, ukoliko se nije radilo o potpunom rascjepu, kao i da u obdukcionom zapisniku ne piše da li je potpun rascjep, samo piše da je rascjep veličine zrna graška. Dodala je da nije rađen pregled u smislu palpacije grudnog koša, niti stetoskopski pregled (pregled slušalicama) jer da je urađena palpacija grudnog koša, sigurno je da bi bila bolna i vjerovatno bi ljekar osjetio, odnosno posumnjao na prelome u više linija pogotovu što se radilo o nestabilnom grudnom košu. Dalje je dodala da pregled mora da se radi tako što se sva odjeća skine sa pacijenta i palpacija se radi po načelima medicine, odnosno pri palpaciji običnog intenziteta, normalnim pipanjem  mogu da se osjete promjene, te da ne smije da se vrši jak pritisak ni na grudni koš ni na predio grudnjače jer to može da dovede samo do pogoršanja stanja, odnosno da se prelomljeni okrajci rebara utisnu u pluća, kao i da imajući u vidu konkretnu nestabilnost grudnog koša, dovoljan je i blaži intenzitet najobičnije palpacije da bi proizveo osjećaj bola. Navela je da predmetna povreda opisana kao zaživotna povreda, lokalizacijski odgovara nastalom prelomu, a povrede od defibrilacije izgledaju drugačije, postoji otisak defibrilatora i ne radi se o oguljotini nego o sasušini kože, koja je postmortalna promjena, gdje postoji natkožica, ali je sasušena, sivožućkasta. Pojasnila je da udar šakom koji je dr. R.D. opisao kao prvi korak u reanimaciji nije mogao ostaviti takav trag na grudima sa razloga jer je pacijent već bio mrtav, mada su oguljotina i krvni </span><span>podliv relativne vitalne reakcije, ali u konkretnom slučaju ova spolja opisana povreda, prelom grudnjače, prelomi rebara, praćeni kontuzijama srca i pluća su povrede karakteristične za vozače i da to najviše liči na tzv. volan povredu. Istakla je da u medicini postoji torakalni kapak i da je to dvostruki serijski prelom rebara, kada grudni koš treperi, nepravilno se pomjera, tu je i disanje i pomjeranje grudnog koša pacijenta, ali da to nije opisano kao slučaj kod pacijenta M.D.. Objasnila je da po njenoj procjeni pacijent M. je izgubio najmanje litar i po krvi, a da čovjek njegovih godina uobičajeno ima preko 4l krvi. Pojasnila je da kritična minimalna količina krvi koja ugrožava život, zavisi od opšteg stanja, krvne slike i da predmetna količina jeste količina koja ugrožava život ako se ne interveniše. Navela je da su se oni u svom nalazu i mišljenju u tač. 5 izjasnili da je na osnovu obdukcije izveden zaključak da je uzrok smrti iskrvarenje iz raskidanih krvnih sudova oko preloma kostiju, naročito karlice, i rascjepa aorte , ali je u mehanizmu umiranja kao favorizujući faktor djelovao i poremećaj disanja koji je nastao usljed višestrukih serijskih preloma rebara i grudne kosti, kao i prisustva krvi i vazduha u grudnoj duplji. U konrektnom slučaju favorizujući faktor znači onaj koji je ubrzao ishod. Dodala je da se prelomi kostiju vide na RTG snimku i isti su opisani, a rascjep aorte se ne vidi na tom snimku, kao i da se slobodna krv teško vidi na istom. Istakla je da tamponada srca je krv u srčanoj kesi, ali u konkretnom slučaju to nije nigdje opisano, kao i da bi se tamponada vidjela na snimku, a da ni u medicinskoj dokumentaciji ni u obdukciji nema tamponade srca.  Navela je da prisustvo drena značajno ne bi promijenilo stanje, ali bi smanjilo u momentu tegobe, eventualno nadživljavanje nekoliko dana i da uz prisustvo drena bi mu se olakšalo disanje i da se na taj način definitivno dijagnostikuje postojanje krvi u grudnom košu. Dalje je navela da je pacijent stavljen na respirator, da mašina diše za njega, konkretno maska sa kiseonikom bi malo, skoro beznačajno pomogla, dala bi mu malo više kiseonika, kao i da je na jetri površan rascjep, a povreda karlice usljed kojih je došlo do iskrvavljenja je jedan od faktora koji je rezultirao smrću. Dodala je da u konkretnom slučaju pacijent M. je za pola sata imao dijagnozu povrede rebara o kojoj ljekar lječilac nije bio obaviješten, a da je odmah dobio snimak uradio bi torakalnu drenažu, odnosno postavio dren, i da je za takvu intervenciju potrebno 20 minuta do pola sata u idealnim uslovima. Pojasnila je da ako ima dostavljen na uvid RTG snimak ljekar urgentne medicine sa nekih 10 godina radnog iskustva može bez ičije pomoći vidjeti da postoje prelomi rebara, ne može ih precizno opisati, ali može vidjeti da prelomi postoje. Navela je da sada pok. M. ne bi imao dobru prognozu da je osoblje Urgentnog centra iskoristilo 15 minuta više vremena koje su imali na raspolaganju, samo bi se odložio smrtni ishod na neko vreme, jer karakter povreda kod sada pok. M.D. je takav, odnosno on je imao teške tjelesne povrede opasne po život koje su i dovele do smrtnog ishoda, te da kada neko ima prelome rebara i prelom karlice on može da preživi, ali kad ima i rascjep aorte uz to i zatrbušni krvni podliv i krvarenje, teško da može preživjeti. Dodala je da se povreda aorte može riješiti bez klasične hiruške intervencije, tj može endoprotezom odnosno može se uraditi i graftom, a to je već operacija. Pojasnila je da kod politraumatizovanih pacijenata i kad se posumnja na krvarenje treba palpirati i pulseve, pogotovo butne, ilijačne, karlične arterije, kao i krvnih sudova potkoljenice, ali pod uslovom da se sumnja o rascjepu krvnih sudova, u rutinskom pregledu pulsa se ne radi to nego u ciljanom, ukoliko postoji sumnja na krvarenje iz nekog krvnog suda. Dalje je pojasnila da ukoliko postoje razlike u izmjerenim pulsevima na svim tim mjestima, to ukazuje da postoji negdje krvarenje odnosno krvni sudovi se ne pune jednako. Dodala je da iz konstatacije pozvati anesteziologa zaključuje da je potrebno da se radi reanimacija pacijenta odnosno da mu se stanje pogoršava, ta da odmah nakon pregleda se radi izvještaj ljekara specijaliste. Dalje je dodala da je pacijent nekih pola sata odnosno jedan manji dio bio bez nadzora, tj od 06, 45 h do 07, 37 h, te da nije bio pod direktnom ljekarskom observacijom iako je za to vrijeme imao bolove u dijelu leđa, gušenje i bio je blijed. Pretpostavlja da je ljekar primijetio da se stanje pacijanta pogoršava ili da je isto saznao od osoblja, pa je obaviješten anesteziolog, inače kod politraumatizovanih pacijenata se između ostalog odmah uključuje anesteziolog u dalji tok liječenja, te da u </span><span>spisima ima podatak da je pozvan anesteziolog ali nije sigurna jer nema taj podatak da je isti i uključen u liječenje. Dodala je da je u 7, 40 h  nastao srčani zastoj kod sada pok. M.D., tada je faktički nastupila smrt a sve nakon toga su bili pokušaji reanimacije, te da je skoro 50 minuta reanimiran, tačnije od 07, 40 do 08, 30 časova. Navela je da kao momenat smrti pacijenta se uzima onaj trenutak kada se završi neuspjela reanimacija. Istakla je da je u 07, 45 časova nastupio zastoj disanja a to je utvrdila iz dokumentacije, odnosno iz liste intenzivne terapije klinike za anesteziju i reanimaciju KCCG od 20.07.2009. godine, dok se u otpusnoj listi navodi da je pacijent primljen u JIL u pratnji medicinskog tehničara i dr. Č. sa radiologije bez disanja, bez karotipnog pulsa i pritiska, zjenice široke i nereaktivne, na motoru ravna EKG linija, pacijent je odmah intubiran te postavljen na mehaničku ventilaciju i pritupilo se mjerama oživljavanja, međutim sve preduzete mjere intenzivne terapije i reanimacije nijesu dale pozitivan efekat i smrt je konstatovana u 08, 30 časova. Kad dijagnostikuje povredu aorte, a što radi vaskularni hirurg, on pokušava da smanji krvni pritisak kako bi smanjio krvarenje i prati stanje pacijenta dok se ne odluči koju će metodu liječenja da primjeni. Kad god pacijent krvari ili kad postoji sumnja na krvarenje ljekar nadoknađuje tečnost da bi održao cirkulaciju i to ljekar na prijemu u Urgentnom, a tek kad se postave sve završne dijagnoze, onda se odlučuje o daljem toku liječenja, da li je potrebna transfuzija, operacija, smanjenje ili povećanje pritiska u cirkulaciji i slično, ne samo dr. R.D. već u kolima Hitne pomoći gdje je postavljena dijagnoza politraume i opravdano je dat fiziološki rastvor koja terapija je nastavljena u Urgentnom centru. Pojasnila je da povrede koje su postajale kod pok. M.D. su ukazivale na krvarenja, ali ne samo zbog rascjepa aorte već i zbog raskidanih krvnih sudova oko brojnih preloma kostiju koji su ukazivali na ozbiljnost povrede i na krvarenja ali ishodište krvarenja vremenski nije moglo biti brzo dijagnostikovano, a to prije svega misli na aortu. Dodala je da je ljekar postavio sumnju na krvarenje, ali nije mogao baš da posumnja isključivo da je u pitanju aorta, pogotovo što je to krvarenje postepeno trajalo. Mišljenja je da je dr. R.D. uradio neophodnu osnovnu dijagnostiku u tom kratkom periodu, odnosno ako je pacijent primljen u 06, 10 a u 06, 40 časova su očitani RTG snimci, to je relativno kratko vrijeme za dijagnostiku, a problem što su dr. R.D. snimci dostavljeni u 08, 45 h, te da bi možda on kao iskusan ljekar nakon čitanja dostavljenih RTG snimaka eventualno posumnjao na rascjep aorte, ali unaprijed nije mogao da misli o rascjepu iste kao jedinom razlogu krvarenja. Istakla je da snimanje u Urgentnom bloku radi doktor radiologije, i da ne snima konkretno ordinirajući doktor, a RTG snimak očitava ljekar specijalista rentgenologije koji je radio RTG snimak. Dodala je da ljekar hirurg može da vidi snimak, odnosno može da vidi prelome, ali ne može precizno da opiše isti kao onaj koji je školovan za to, a to znači da, dr R.D. da je vidio snimak, vidio bi prelome, ali ne precizno kao rentgenolog. U medicinskoj dokumentaciji nema podataka o palpaciji grudnog koša ali je naveden podatak da je ljekar palpirao trbuh i da je isti bio mek i da nije bio bolno osjetljiv. Bol na koji se žalio sada pok. M. a to je bol u slabinsko-krsnom predjelu je vjerovatno posljedica preloma karlice i rascjepa krvnih sudova koju su doveli do velikog zatrbušnog krvnog podliva te da nije posljedica ishemijskih promjena zbog rascjepa početnog dijela aorte, te da ne može biti posljedica konkretnog rascjepa aorte. Navela je da u procentima ne umije da odgovori koliki je mortalitet jer ne zna stopu istog, ali kod potpunih rascjepa aorte čitavog obima ili ne, smrtnost je skoro 100%. Kod nepotpunih manjih rascjepa aorte može se smanjiti smrtni ishod ukoliko se interveniše odnosno ukoliko se pacijent operiše u za to visoko specijalizovanoj zdrastvenoj ustanovi. Navela je da dijagnostikovanje ove povrede nije jednostavan postupak, da zahtjeva duži period, da zahtijeva snimanje CT-om ili multislajtnim skenerom, te da tek tada može da se postavi dijagnoza i da o daljem toku liječenja takvog pacijenta odlučuju visokospecijalizovani stručnjaci, prije svega vaskularni hirurzi i kardiohirurzi. Dalje je navela da kada se dijagnostikuje povreda aorte, ljekar prvo mora da odluči na koji način će to da liječi, a ako se odluči za operaciju onda može odmah to da radi. Isključena je mogućnost da bi pacijent preživio da su urađene procedure kako je trebalo odnosno da nijesu načinjeni propusti. Dodala je da pregled UZ abdomena nije nimalo naporan </span><span>pregled i odmah po započinjanju tog pregleda došlo je do gubitka svijesti, prestanka disanja i rada srca, odnosno na EKG-u je konstatovan srčani zastoj, te da ovo stanje nema nikakve veze sa konkrentim pregledom već je nastupilo zbog gubitka krvi i poremećaja disanja zbog svih navedenih povreda. Nadalje ne zna da li ovdje u Urgentnom centru KCCG postoji mogućnost najave dolaska pacijenta iz saobraćajne nezgode bilo da se radi o teškom pacijentu ili ne, ljekari i medicinsko osoblje Urgentnog centra treba da su uvijek spremni za doček pacijenta. Odgovorila je da bi vjerovatno uradila neke stvari detaljnije, ali misli da to ne bi uticalo na definitivan ishod, i dodala da je nepreduzimanje mjera koje je dr. R.D. trebao predmetnom prilikom preduzeti ubrzalo iskrvavljenje pacijenta, sa razloga što pacijent nije odmah prebačen u intenzivnu njegu i nije terapijom pokušano usporavanje iskrvavljenja do donošenja konačne odluke o načinu liječenja. Ovo nepreduzimanje mjera je ubrzalo nastanak smrtnog ishoda koji bi vjerovatno bio odložen na neko vrijeme, da je pacijent adekvatno zbrinut i liječen. Dodala je i to da u predmetnom opisu ne stoje opisi preloma rebara postoji samo opis grudne kosti, i da nema jasnih znakova za postojanje pneumotoraksa. Istakla je da su oni analizirali medicinsku dokumentaciju odnosno RTG snimke koji su pročitani u 06, 40 časova i da su u mišljenju naveli da snimci nijesu blagovremeno dostavljeni ordinirajućem ljekaru i da to predstavlja propust u koordinaciji medicinskog osoblja, odnosno to nije propust ljekara. Predmetni propusti nijesu propusti medicinskog osoblja odnosno dežurne sestre i drugog osoblja, već je to propust opšte organizacije rada. U Urgentnom centru mora da se obezbijedi da svi traženi nalazi moraju što prije da stignu ljekaru koji ih je tražio. Pojasnila je da se drenaža radi onda kad se postavi dijagnoza, kad se sigurno konstatuju prelomi i postojanje hematopneumotoraksa, odnosno prisustva krvi i vazduha u grudnoj duplji, pa je iz tog razloga rekla da pacijent treba da bude smješten što prije na intenzivnu njegu, pa da oni to dalje rade. Prvo treba dijagnostika, pa nakon toga da se pacijent sprovede na intenzivnu njegu, i da neko istog prati, jer sa tom dijagnozom politraume očekuje se pojava nekih komplikacija a sada pok. M.D. po papirima pola sata niko nije posmatrao. Odgovorila je da je Hitna služba dužna da postavi mobilizaciju kod povreda na licu mjesta. Navela je da je smrt suštinski nastupila u 07.40h, jer je tad pacijent izgubio svijest, prestao je da diše, srce je prestalo da radi, nije imao pritisak koji je mogao da se izmjeri i zjenice nijesu reagovale i tada su ljekari počeli reanimaciju i kako nije bilo odgovora, poslije duže reanimacije, oni su konstatovali smrt u 08.30h. Postavljanje drena bi za neko vrijeme popravilo stanje i olakšalo disanje, te da se dren postavlja kada se utvrdi dijagnoza a ne odmah. Istakla je da nepreduzimanje radnji od strane ordinirajućeg ljekara dr R.D. dovelo je do ubrzanja iskrvarenja i pogoršanja disanja pacijenta, odnosno, doprinijelo je bržem uzroku smrti, odnosno nekom njegovom pogoršanju, ali sve bi to samo odložilo smrtni ishod na neko vrijeme, te da navedene radnje ne bi dovele ni do minimalnog poboljšanja zdravstvenog stanja, ali bi mu smanjile tegobe i odložile trenutak umiranja. Navela je da su oni u dopunskom nalazu na zahtjev Suda objasnili detaljnije šta je sve trebalo da se uradi pri fizikalnom pregledu pacijenta na prijemu. </span>
</p>
<p>
<span>Saslušana na glavnom pretresu od dana 19.04.2013. godine predsjednica sudsko-medicinskog odbora Medicinskog fakulteta u Beogradu prof. dr Ivanka Baralić-O.LJ. u cjelosti je ostala pri dopunskom mišljenju koje je dato 22.02.2013. godine i dodala da je dr. R.D. izvršio detaljan fizikalni pregled, tu bi bio u stanju da konstatuje brojne povrede, prije svega povrede grudnog koša i karlice, da shvati da se radi o teško povrijeđenoj osobi, odnosno politraumatizovanom pacijentu, kome je bila neophodna nužna reanimacija, odnosno nadoknada tečnosti i krvi, borba protiv šoka koji se u to vrijeme razvijao i dalje urgentno postupanje, odnosno što hitniji smještaj u odjeljenje intenzivne njege. Pojasnila je da je dr. R.D. dijagnostikovao sve povrede, preduzeo mjere reanimacije i da je urgentno postupao sa pacijentnom, on je mogao djelimično da uspori pogoršanje zdravstvenog stanja, odnosno da uspori nastanak hemoragijskog šoka, jer je zbog opsežnih povreda, prije svega kostiju trupa i karlice, dolazilo do značajnijeg gubitka </span><span>krvi i to je sve više pacijenta uvodilo u teži hemoragijski šok. Međutim, i pored tog nepotpunog i površnog rada prijemnog doktora, ne može se tvrditi da je do pogoršanja zdravlja došlo samo zbog njegovog postupanja, odnosno nečinjenja, nepostupanja, jer je M.D. zadobio povrede koje su po svojoj opsežnosti i karakteru bile teške tjelesne povrede opasne po život, odnosno, ne može se reći da bi i ispravno postupanje ljekara spriječilo smrtni ishod, već je samo moglo da ga odloži. Dodala je da hemoragijski šok nastaje kao posljedica gubitka krvi koji može biti postepen ili nagao, te da se u konkretnom slučaju postepenije razvijao hemoragijski šok, jer da je nastao naglo, smrtni ishod bi nastao znatno ranije, vjerovatno odmah nakon povrijeđivanja. Istakla je da povrede koje su uzrok hemoragijskog šoka su povrede koje su dovele do gubitka krvi, a koje su navedene i u zaključku o obdukciji, odnosno raskidani krvni sudovi oko višestrukih preloma kostiju grudnog koša i  karlice, rascjepi organa, aorte i jetre. Navela je da su oni mišljenja da je smrtni ishod nastupio zbog gubitka veće količine krvi, ali je on bio favorizovan i poremećajem disanja, jer je M.D. imao višestruke serijske prelome rebara, prelom grudne kosti, nagnječine pluća i srca. Istakla je da su oni decidirano rekli da je trebalo od početka pacijenta smjestiti u reanimaciju i boriti se protiv tog šoka odgovarajućom naknadom tečnosti, ali kako nije izvršen potpun pregled pacijenta, nije postojao ni uvid u njegovo pravo zdravstveno stanje, a samim tim nijesu bile ni preduzete odgovarajuće mjere liječenja. Dodala je da prijem kod ljekara oštećene osobe ili prijem u zdravstvenu ustanovu znači pružanje blagovremene i adekvatne ljekarske pomoći i svrha liječenja je činjenje, a ne nečinjenje nečega što je trebalo da se uradi, te da je ovdje manje bitno da li je taj pregled trajao 20 ili 25 minuta, već je bitno prije svega u konkretnom slučaju da se sem navedenog "eupnoičnog" prije svega ustanovi broj respiracija u jedinici vremena, što jeste objektivan parametar za ovu vrstu procjene da se detaljno pregleda grudni koš, njegov oblik, osjetljivost na palpaciju, perkutorni i auskultatorni nalaz na plućima, a potom nalaz srčanih tonova i frekvencija rada srca i da samo ovakvim detaljnim pregledom grudnog koša i organa grudne duplje mogao se steći utisak da se radi o pacijentu koji je ozbiljno povrijeđen, jer bi se na taj način ustanovilo prisustvo preloma kostiju, a samim tim i registrovalo promijenjeno disanje, a sve je to bilo i praćeno bolovima. Objasnila je da su oni u prvom pasusu druge tačke dopunskog mišljenja naveli da je pacijent 20.07.2009 godine u 06,10 primljen u Urgentni centar gdje su ga dovezla kola Hitne pomoći i tu dijagnozu je naveo ljekar hitne pomoći koji je prvobitno zbrinjavao pacijenta, te da je ovu dijagnozu potvrdio i sam dr. R.D. u svom izvještaju, ali se iz tog izvještaja ne vidi na osnovu kojih je objektivno ustanovljenih elemenata on zaključio da se radi o politraumi, jer sem ove dijagnoze ni jedan drugi zaključak ili dijagnoza nijesu navedeni i da je baš ovakva dijagnoza trebala da usmjeri ljekara na ozbiljan pristup pacijentu i samim tim detaljan pregled i hitnu terapiju. Analizom dostavljenih RTG snimaka koje je pregledala naknadno angažovana profesorka radiologije, ustanovljeno je da se na snimcima grudnog koša i grudne kosti vidi prelom grudne kosti, ali je medijastinalna sjenka normalne širine, odnosno ne vidi se izliv.  Navela je da medijastinalna sjenka potvrđuje da u grudnoj duplji postoji izliv i kod rascjepa aorte, a ona je veća od 8 cm a što znači i da je dr. R.D. imao te snimke na uvid on ne bi mogao da posumnja na osnovu tog RTG snimka da postoji ruptura aorte. Kod sumnje na rupturu aorte prvo se radi nativan snimak, pa ako se ustanovi medijastinalna sjenka onda se radi CT ili multislajtni skener. U slučaju iskrvarenja, koju krv treba nadomjestiti pacijentu, to određuje ljekar koji prati pacijenta u odjeljenju intenzivne njege, kontrolišući njegovu tenziju, odnosno krvni pritisak i krvnu sliku. Dodala je da detaljno praćenje krvne slike, što znači da je više puta uzimana krv za analizu, pokazuje da je pacijent gubio krv, odnosno da ne mora samo pojedinačan prvi nalaz urađene krvne slike da bude siguran znak gubitka krvi, jer postoji mogućnost da se radilo o prethodno anemičnoj osobi iz nekih razloga, pa se zbog toga prati krvna slika i mjeri tenzija, što i jesu pokazatelji gubitka krvi. Odgovorila je da ne poznaje dr R.D. i da ga je prvi put upoznala na glavnom pretresu i da nikad nije u svojoj dugogodišnjoj karijeri vještačila drugačije nego isključivo na osnovu medicinskih činjenica i ličnog znanja. Pojasnila je da mišljenja koja je dao Sudskomedicinski odbor potpisalo je u prvom slučaju </span><span>sedmoro ljekara, nastavnika Medicinskog fakulteta u Beogradu, a u drugom slučaju osam, jer je uključen specijalista radiologije, te da se njen najveći broj predmeta odnosio na nesavjesno liječenje  i nikad nije pokušavala da bude pristrasna ni prema jednoj strani. Istakla je da su oni detaljno opisali nalaz radiografije grudnog koša i da nije ustanovljena medijastinalna sjenka, kao i da su snimci bili tehnički nekorektni, odnosno, snimak je bio "mek" kao snimak za pluća, a ne kao snimak za koštane strukture, pa zbog toga što se radilo o mekom snimku, postojala su tehnička ograničenja, tako da su na snimku viđene samo suspektne serijske frakture rebara sa desne strane i to 4, 5 i 6 u prednjoj aksilarnoj liniji, ali bez znakova pneumotoraksa. Dodala je da je dr  R.D. imao jedan podatak koji je naveo da ne rekonstruiše okolnosti povredjivanja, a to može da pobudi sumnju na potres mozga, pa samim tim je potrebno u terapiju uključiti lijekove protiv edema mozga. Objasnila je da je prof. Opnićal navela da se radilo o “mekom” snimku pa se zbog toga o prelomima rebara ne može preciznije izjasniti. Istakla je da je dr  R.D. naveo da je pacijent eupnoičan, odnosno da normalno diše, ali da dr R.D. nije naveo sve drugo, što su oni naveli u dopunskom izjašnjenju (u pasusu o pregledu grudnog koša, srca i pluća), te da nalaz da pacijent normalno diše, ne odgovara činjeničnom stanju, odnosno postojanju serijskih preloma rebara, preloma grudne kosti, nagnječine pluća i srca, odnosno prisustvo krvi i vazduha u grudnom košu. Dodala je da na RTG snimku su ustanovljene spektne frakture, ali se nije vidio pneumotokars, međutim, palpacijom i auskultacijom grudnog koša bi se ustanovilo da se radi o prelomima rebara i promijenjenom disanju. Pojasnila je da u konkretnom slučaju sada pok. M. je imao tešku povredu odnosno prelome kostiju karlice, koji su mogli da se ustanove pregledom, eventualnim pipanjem bedrenih bodlji, odnosno pomjeranjem udova, kada bi se i konstatovala bolna osjetljivost. Pojasnila je da ne zna koji su uslovi rada u Podgorici i da dr. R.D. nije stekao uvid u pravo zdravstveno stanje pok. M.D. iz razloga jer nije izvršio potpun pregled, a da je ustanovio činjenično teško zdravstveno stanje smijestili bi ga na intenzivnu njegu gdje bi ga prihvatile kolege koje bi mu ordinirale adekvatnu terapiju. Navela je da pacijent bez ikakve dijagnostike nije trebao ići na intezivnu njegu, već samo na osnovu detaljnog fizikalnog pregleda,dr R.D. je trebao da posumnja da se radi o teško povrijeđenom pacijentu, koji je trebao da bude pod kontrolom ljekara svo vrijeme. Pojasnila je da je dr R.D. na osnovu nalaza ustanovljenog djelimičnim pregledom bez laboratorijskih rezultata i na nepotpuno sagledavanje stanja pacijenta odredio RTG preglede i naveo "pozvan anesteziolog", medjutim, iz dokumentacije se ne može saznati u koje vrijeme i kad je pozvan anesteziolog, ko ga je pozvao, koji je to ljekar i da li je uopšte isti odgovorio na poziv, te da zna da se derivati krvi ne daju u Urgentnom centru, zato je pacijenta trebalo što prije uputiti u Odjeljenje reanimacije, ali nakon prethodno utvrđenog teškog stanja pacijenta. Navela je da je pipanjem bedrenih bodlji i pomjeranjem nogu moglo da se ustanovi da se radi o prelomima karlice i da za to treba minut vremena, te da je mišljenja da ne treba grubo da se manipuliše ekstremitetima već samo blaga palpacija bedrenih bodlji gdje bi se pojavio bol, a bol bi ukazao da postoje najvjerovatnije povrede, te da se isto odnosi i na lumbalnu sukusiju, udar u predjelu bubrežnih loža. Pojasnila je da abdomen - trbuh se palpira kratko i ljekar može da stekne  uvid u bolnu osjetljivost ili eventualno prisustvo defansa - tvrdine prednjeg trbušnog zida, koji nastaje zbog nadražaja peritoniuma iz nekih razloga. Dodala je da kod ovakvih pacijenata više puta se mjeri krvni pritisak, palpira puls i prate laboratorijske analize da bi se potvrdilo ili isključilo krvarenje, odnosno gubitak krvi, te da pregled grudnog koša može da traje nekoliko minuta. Pojasnila je da su se oni u tač. 7 detaljno izjasnili i rekli da su nepotpune i površne radnje dr R.D. mogle uticati na pogoršanje zdravlja, odnosno na produbljivanje i ubrzanje hemoragijskog šoka, što je dovelo do pogoršanja njegovog stanja, i nastanka smrti. Dalje je pojasnila da su opsežnost povreda i njihov karakter doveli do pogoršanja koje nije uzrokovano samo propustima i površnošću u radu, jer je vremenski period dosta kratak, odnosno nije mogla da tvrdi da je do pogoršanja zdravstvenog stanja sada pok. M.D. došlo samo zbog površnosti u radu dr. R.D., već i zbog opsežnosti i karaktera samih povreda koje je M. zadobio, a u konkrentom slučaju se </span><span>misli na nastanak smrtnog ishoda. Nastanku smrtnog ishoda nije samo doprinijelo pogoršanje zdravstvenog stanja zbog površnog i nepotpunog rada ljekara, već opsežnost i karakter zadobijenih povreda. Istakla je da su i u prvom i u drugom mišljenju naveli da se radi o nepotpunom i površnom pregledu M.D., što je pogoršalo njegovo zdravstveno stanje, odnosno, na neki način ubrzalo smrtni ishod, ali je smrtni ishod nastao i zbog opsežnih i teških tjelesnih povreda koje je on zadobio. </span>
</p>
<p>
<span>Odlukom JZU Kliničkog centra Crne Gore broj 03/01-12969 od 22.10.2009. godine, utvrđeno je da su R.D. spec. Urgentne medicine u Urgentnom centru, B. Dr D.spec. hirurg u Urgentnom centru, O.LJ. odgovorna smjenska med. sestra u UC, P.S., med. sestra u UC, M.G. viši med. tehničar- odgovorni tehničar u UC i B.B. med. sestra u UC, izvršili povredu radne dužnosti iz Ugovora o uređivanju međusobnih prava, obaveza i odgovornosti koji je zaključen između poslodavca i zaposlenih. Takođe je odlukom utvrđeno da su isti kažnjeni novčanom kaznom i to: R.D. novčanom kaznom u visini 40 % akontacije mjesečne zarade u trajanju od 6 mjeseci, pri čemu se kao osnov za utvrđivanje visine zarade uzima akontacija zarade ostvarena u oktobru 2009. godine, te da je odgovoran zato što je dana 20.07.2009. godine vršeći svoje radne obaveze u Urgentnom centru KCCG nije na pravi način procjenio stanje pacijenta M.D. i težinu nastale povrede a što je opredijelilo dalje način zbrinjavanja ovog pacijenta, te što nije u potpunosti postupio po protokolu politraumatizovanog pacijenta i to: nije naložio intenzivniji monitoring stanja pacijenta (mjerenje pulsa, mjerenje broja respiracija, mjerenje arterijske tenzije, opis boje kože i stanje cirkulacije, određivanje brzine kapilarnog punjenja), koji monitoring bi vjerovatno mogao da doprinese boljem registrovanju promjene kliničkog statusa pacijenta i zato što nije dovoljno pažljivo pratio i kontrolisao blagovremenost sprovođenja svih procedura koje je naložio u odnosu na ovog pacijenta, čime je izvršio povredu radne dužnost iz čl. 18 st. 1 tač. 1 Ugovora o uređivanju međusobnih prava, obaveza i odgovornosti br. 03/01-16896/1485 od 02.06.2009. godine, zaključenog između zaposlenog i poslodavca, te B.D. u visini od 30 % akontacije mjesečne zarade u trajanju od 3 mjeseca, pri čemu se kao osnov za utvrđivanje visine zarade uzima akontacija zarade ostvarena u oktobru 2009. godine, pa je odgovoran zato što je dana 20.07.2009. godine bez odobrenja i nikome se ne javljajući, zakasnio na posao 40 minuta i sa toliko zakašnjenja preuzeo smjenu od dežurnog ljekara u Urgentnom centru KCCG čime izvršio povredu radne dužnosti iz čl. 19 st. 1 tač. 1 Ugovora o radu br. 03/01-16359 od 15.12.2008. godine zaključenog između zaposlenog i poslodavca; O.LJ. u visini od 40 % akontacije mjesečne zarade u trajanju od 6 mjeseci, pri čemu se kao osnov za utvrđivanje visine zarade uzima akontacija zarade ostvarena u oktobru 2009. godine, pa je ista odgovorna zato što je dana 20.07.2009. godine vršeći svoje radne obaveze u Urgentnom centru KCCG nije adekvatno procijenila zdravstveno stanje pacijenta M. M.D.a zbog nedovoljnog ostvarenog kontakta sa pacijentom iz kojeg kontakta bi proisteklo bolje prepoznavanje i procjena stanja i potreba pacijenta, iz čega je dalje proisteklo nedovoljno efikasno planiranje i neblagovremeno sprovođenje daljih dijagnostičko-terapijskih procedura, kao i zato što nije na efikasan način kontrolisala sprovođenje planiranih procedura niti je ostvarila potrebnu komunikaciju sa dežurnim ljekarem u vezi sa preduzetim i planiranim aktivnostima i eventualnom zastoju u sprovođenju procedura oko pacijenta M.D., te nije obezbijedila adekvatnu organizaciju rada u svojoj smjeni, a primopredaju smjene nije izvršila po protokolu sestrinske prakse koji se stiče iz stručnog obrazovanja medicinskih sestara i tehničara na način da se primopredaja smjene izvrši neposredno uz pacijenta u prisustvu glavne sestre Urgentnog centra, odgovornih tehničara noćne i dnevne smjene i smjenskih sestara obje smjene, čime je izvršila povredu radne dužnosti iz čl. 18 st. 1 tač. 1 Ugovora o uređivanju međusobnih prava, obaveza i odgovornosti zaključenog između zaposlenog i poslodavca br. 03/01-16896/1484 od 02.06.2009. godine; P.S. u visini od 40 % akontacije mjesečne zarade u trajanju od 6 mjeseci, pri čemu se kao osnov za utvrđivanje visine zarade uzima akontacija zarade ostvarena u oktobru 2009. godine, pa je ista odgovorna zato što je </span><span>dana 20.07.2009. godine vršeći svoje radne obaveze u Urgentnom centru KCCG nije adekvatno procijenila zdravstveno stanje pacijenta M.D. zbog nedovoljnog ostvarenog kontakta sa pacijentom iz kojeg kontakta bi proisteklo bolje prepoznavanje i procjena stanja i potreba pacijenta, iz čega je dalje proisteklo nedovoljno efikasno planiranje i neblagovremeno sprovođenje daljih dijagnostičko-terapijskih procedura, kao zato što nije efikasno sprovodila planirane procedure što je podrazumijevalo da se sprovedu sve dijagnostičko-terapijske procedure u skladu sa procijenjenim stanjem pacijenta, kao što primopredaju smjene nije izvršila po protokolu sestrinske prakse koji se stiče iz stručnog obrazovanja medicinskih sestara i tehničara na način da se primopredaja smjene izvrši neposredno uz pacijenta u prisustvu glavne sestre Urgentnog centra, odgovornih tehničara noćne i dnevne smjene i smjenskih sestara obje smjene, čime je izvršila povredu radne dužnosti iz čl. 18 st. 1 tač. 1 Ugovora o uređivanju međusobnih prava, obaveza i odgovornosti zaključenog između zaposlenog i poslodavca br. 03/01-16896/1506 od 02.06.2009. godine, M.G. u visini od 20 % akontacije mjesečne zarade u trajanju od 3 mjeseca, pri čemu se kao osnov za utvrđivanje visine zarade uzima akontacija zarade ostvarena u oktobru 2009. godine, pa je odgovoran zato što je vršeći svoje radne obaveze u Urgetnom centru, primopredaju smjene nije izvršio po protokolu sestrinske prakse koji se stiče iz stručnog obrazovanja medicinskih sestara i tehničara na način  da se primopredaja smjene izvrši neposredno uz pacijenta u prisustvu glavne sestre Urgentnog centra, odgovornih tehničara noćne i dnevne smjene i smjenskih sestara obje smjene, zato što nije na efikasan način kontrolisao sprovođenje planiranih procedura u odnosu na pacijenta M.D. na način da planira i kontroliše sprovođenje naloženih potrebama pacijenta i zato što nije u dovoljnoj mjeri adekvatno procijenio zdravstveno stanje pacijenta M.D. zbog nedovoljno ostvarenog kontakta sa pacijentom iz kojeg kontakta bi proisteklo bolje prepoznavanje i procjena stanja i potreba pacijenta, iz čega je dalje proisteklo nedovoljno efikasno planiranje i neblagovremeno sprovođenje daljih dijagnostičko-terapijskih procedura, čime je izvršio povredu radne dužnosti iz čl. 18 st. 1 tač. 1 Ugovora o uređivanju međusobnih prava, obaveza i odgovornosti zaključenog između zaposlenog i poslodavca br. 03/01-16896/1471 od 02.06.2009. godine i B.B. u visini od 40 % akontacije mjesečne zarade u trajanju od 6 mjeseci, pri čemu se kao osnov za utvrđivanje visine zarade uzima akontacija zarade ostvarena u oktobru 2009. godine, pa je odgovorna zato što je vršeći svoje radne obaveze u Urgetnom centru, primopredaju smjene nije izvršila po protokolu sestrinske prakse koji se stiče iz stručnog obrazovanja medicinskih sestara i tehničara na način  da se primopredaja smjene izvrši neposredno uz pacijenta u prisustvu glavne sestre Urgentnog centra, odgovornih tehničara noćne i dnevne smjene i smjenskih sestara obje smjene, kao što nije dovoljno efikasno sprovodila planirane procedure što je podrazumijevalo da se sprovode sve dijagnostičko-terapijske procedure u skladu sa procjenjenim stanjem pacijenta pri čemu je neblagovremeno izvršila nalog dežurnog ljekara i odgovornog smjenskog tehničara, te zato što nije adekvatno procijenila zdravstveno stanje pacijenta M.D. zbog nedovoljno ostvarenog kontakta sa pacijentom iz kojeg konktakta bi proisteklo bolje prepoznavanje i procjena stanja i potreba pacijenta, iz čega je dalje proisteklo nedovoljno efikasno planiranje i neblagovoremno sprovođenje daljih dijagnostičko-terapijskih procedura, čime je izvršila povredu radne dužnosti iz čl. 20 st. 1 tač. 1 Ugovora o radu zaključenog između zaposlenog i poslodavca br. 03/01-17596/1-08 od 05.01.2009. godine. Takođe utvrđeno je da je odlukom br. 03/01-10393/1 od 27.07.2009. godine, 03/01-12969 od 15.09.2009. godine i 03/01-14502 od 14.10.2009. godine, protiv istih pokrenut disciplinski postupak, te da je isti okončan 22.10.2009. godine.</span>
</p>
<p>
<span>Uvidom u CD snimke Urgentnog centra KCCG od 20.07.2009. godine, za navedeno vrijeme, evidentno je prisustvo nepoznatih lica ispred UB KCCG, ali se sa predmetnih snimaka apsolutno ne može utvrditi činjenica kako samog dolaska i uvođenja tako i prijema pacijenta sada pok. M.D. </span>
</p>
<p>
<span>Iz dopisa Medicinskog fakulteta Univerziteta u Beogradu od 23.11.2012.godine proizilazi da Sudsko-medicinski odbor prilikom izrade nalaza i mišljenja od 31.05.2011.godine nije imao uvid u sve RTFG snimke oštećenog, sada pokojnog M.D., te iz istog proizilazi da nakon dostavljanja eventualne CT-kompjuterske tomografije i eventualnog nalaza magnetne rezonance, proslijediće Ovom sudu dopunsko mišljenje po ovom predmetu. </span>
</p>
<p>
<span> Iz dopisa JZU Kliničkog Centra Crne Gore od 04.02.2014. godine proizilazi da je dostavljen snimak kamera iz Urgentnog Centra za dan 20.07.2009.godine, a vremenski period od 06:09 do 07:27 h, koji je jedini snimak koji je narezan na CD-u. Takođe proizilazi da je tada proces nadzora sigurnosnih kamera, kao i obezbjeđenje UC-a vršila privatna firma “Security Guard P.S.”. </span>
</p>
<p>
<span>Iz pravilnika o kućnom redu KCCG od oktobra 1998 godine, proizilazi da su istim precizno ustanovljene obaveze zaposlenih, boravak bolesnika, prijem i njihov smještaj,otpust bolesnika, postupak sa umrlim licima, rad u ambulanti i nadzor nad sprovođenjem pravila kućnog reda.Takođe čl.6 citiranog pravilnika propisije da “ako se posao na određenim radnim mjestima obavlja neprekidno( smjenski rad) zaposleni ne može napustiti radno mjesto sve dok ne dođe radnik koji preuzima smjenu. U slučaju nedolaska radnika iz sledeće smjene, zaposleni iz prethodne smjene nastavlja sa radom i o tome obavještava glavnu sestru organizacione cjeline odnosno neposrednog rukovodioca.”</span>
</p>
<p>
<span>Iz nalaza i mišljenja Sveučilišta u Splitu Medicinskog fakulteta br.22-64/2014 od 11.veljače 2015.godine, koji nalaz i mišljenje je dostavljen Ovom sudu dana 02.04.2015.godine, proizilazi da je dana 20.07.2009 godine, oko 05,45 sati, u prometnoj nesreći koja se dogodila u mjestu Meterizi u Crnoj Gori među ozlijeđenima bio  M.D., kao vozač osobnog automobila. Sada pok. M.D. zadobio je teške i po život opasne tjelesne ozljede koje su u svom zbroju dovele do smrtnog ishoda. Unesrećeni je sanitetskim vozilom DZ Podgorica prevezen u Urgentni centar Kliničkog centra Podgorica u 6, 10 sati a tijekom transporta osiguran je venski put i ordinirano mu 1000 ml 0.9% Nacl, te da je u Urgentnom centru pregledan od strane specijaliste urgentne medicine dr. R.D. čiji je prvi orijentacijski pregled završio u 6, 22 časa, pri čemu je tlak kod sada pok. M.D. bio 100/70, puls 92, a procjenjen je kao politraumatiziran pri svijesti, kontaktibilan, pa je na temelju takvog pregleda naložena RTG dijagnostika i vađenje krvi za analizu, a u tom trenutku nije uzet uzorak krvi za nalaz krvne grupe što vještaci Sveučilišta u Splitu Medicinskog fakulteta smatraju propustom, ali isto nije uticalo na dalji tok liječenja. Nadalje proizilazi da se analizom urađenih RTG pretraga moglo zaključiti da nema pneumotoraksa, da ima prijelom prsne kosti i suspektan prijelom rebara, da ima prijelom zdijeličnih kostiju, te da je postavljenim urinarnim kateterom dobio makroskopski bistar urin, i ordinirano dalje 500 ml 0.9% Nacl, te je pacijent programiran za CT endokraniju i ultrazvuk trbuha. Takođe programirana CT endokranija se uradila i nije bilo vidljivo  intracerebralno krvarenje, raspored i veličina moždanih komora su uredni i nema znakova sviježih fraktura. Nadalje proizilazi da u želji da se napravi ultrazvuk trbuha na ulazu u prostoriju dolazi do naglog pogoršanja kardiorespiratornog sustava što zahtjeva kardipulmonalnu reanimaciju koja je i poduzeta od strane anesteziologa i bolesnik je primljen u JIL. U JIL-u je bolesnik intubiran, i postavljen na mehaničku ventilaciju i zatim i započeta intenzivna terapija, te i pored preduzetih mjera smrtni ishod nastupa u 8,30 sati istog dana. Iz istog proizilazi,da temeljem obdukcijskog nalaza i tijeka zbrinjavanja bolesnika, moglo bi se zaključiti da je kod bolesnika nastupila smrt zbog iskrvarenja dominantno iz traumatske ozlijede aorte, te da je bolesnik zasigurno imao nepotpunu ozlijedu aorte, koja je dodatno rupturirala u trenutku izvođenja ultrazvučnog pregleda. Kako temeljem RTG pluća nije bilo pneumotoraksa isti je moguće nastao najvjerovatnije postupcima kardiopulmunalne reanimacije, a što je razumljivo na broj prijeloma rebara, međutim poneki prijelom mogao je nastati i istim postupkom. Dakle iz istog proizilazi da se s obzirom na izmjereni tlak i puls pri prijemu i daljnje proteklo vrijeme opservacije i dijagnostike, očigledno inkopletna ruptura aorte progredirala je u kompletnu, što je bilo dovoljno da uz gubitke krvi na </span><span>mjestima kostoloma zdijelišta, II stupanj ozlijede jetre sa ne baš velikim krvarenjem, sve zajedno dovede do hemodinamijskog instabiliteta i iskrvarenja zbog čega je i neposredno nastupila smrt unesrećenog. Traumatska ruptura aorte na ovom mjestu nastaje istovremeno kompresijom te akceleracijsko-deceleracijskom horizontalnom hiperekstenzijom, te da djelimična laceracija intime i medije postupno progredira i manifestira se abudantnim krvarenjem u dva vremena, a kod istog nije došlo do disekcije već je nastupila ruptura što je i opisano obdukcijskim nalazom. Nadalje, navedeno je da temeljem recentne literature 80-85 % unesrećenih u prometnim nezgodama sa ozlijedom aorte umire na mjestu nezgode, a samo njih 15-20% inicijalno preživi, ovisno o veličini ozlijede aorte te da 30-35% umire u prvih 6 sati od ozlijede, 40% prva 24h, 75% unutar 7 dana, a više od 90% tijekom 2 mjeseca. Dakle, samo 10% uspije razviti pseudoaneurizmu što čini relativnu stabilizaciju. Mišljenja su da se ubrzao dijagnostički postupak sa velikom vjerovatnoćom, a temeljem urađenih nalaza ne bi se posumnjalo na ozlijedu aorte, te da se mogao uraditi nalaz KG, te EKG zbog natučenja prsišta i moguće kontuzije srca posebno kod vozača. Ordiniranje većeg volumena kristaloida i pokušaja podizanja tlaka zasigurno bi ubrzao nastanak rupture aorte i bolesnik bi sa istom kliničkom slikom srčanog aresta završio bez obzira na poduzete mjere i na intenzivan monitoring. U konačnom, vještaci Sveučilišta u Splitu Medicinskog fakulteta su mišljenja da je nesporno da je vrijeme dijagnostičkih postupaka bilo usporeno, a pri tome treba naglasiti da se nema uvid u prostorno organizacijsko uređenje centra, ali ono nije utjecalo na tijek i ishod liječenja. Nadalje, propust je urađen jer je uz temeljni laboratorij trebalo uraditi KG i EKG, te da temeljem EKG-a u trenutku prijema se ne bi verificirala ruptura aorte ali bi možda bila registrirana eventualna kontuzija, odnosno nagnječenje srca, međutim obdukcijski nalaz na srcu se može pripisati i kardioreanimacijskom postupku, a to je vanjska masaža srca. Takođe, mišljenja su da temeljem izjava sudionika vidljivo je da je bila prisutna disharmonija dežurnog tima u zbrinjavanju ozlijeđenih te u komunikaciji sa rodbinom i pratnjom, ali da nažalost ishod liječenja ne bi bio drugačiji da je sve funkcioniralo i bolje i s empatijom. Mišljenja su da kod pok. M.D., a temeljem kliničkih zbivanja, ishod liječenja bi zasigurno bio isti ubrzanijim dijagnostičkim mjerama, čak i da se postavila dijagnoza, brzinom zbivanja rupture ne bi se postigao željeni rezultat jer do urgentne torakotomije bolesnik iskrvari. U konačnom, navodi se da unesrećeni je volumenom primio 1500 ml 0.9% Nacl i time je održavana hipotenzija čime se usporavalo iskrvarenje s jedne strane i odgađala ruptura drugog akta s druge strane, te da urađeni laboratorijski nalazi nijesu ukazivali na drastičan pad krvnih elementa tijekom opservacije. Stoga se ne može zaključiti da za ordiniranjem krvnih derivata u prvi sat od prijeme nije bilo ni potrebe.</span>
</p>
<p>
<span> Iz izvoda iz KE za okrivljenu O.LJ. izdatog od Ministarstva pravde Crne Gore</span><span class="span1"> </span><span>pod KE br.403/2015 od 03.04.2015 godine, proizilazi da ista ranije nije osuđivana.</span>
</p>
<p>
<span>Iz izvoda iz KE za okrivljenu B.B. izdatog od Ministarstva pravde Crne Gore</span><span class="span1"> </span><span> KE br.404/2015 od 03.04.2015 godine, proizilazi da ista ranije nije osuđivana.</span>
</p>
<p>
<span>Iz izvoda iz KE za okrivljenog R.D. izdatog od Ministarstva pravde Crne Gore</span><span class="span1"> </span><span>pod KE br.401/2015 od 03.04.2015 godine, proizilazi da isti ranije nije osuđivan.</span>
</p>
<p>
<span>Iz izvoda iz KE za okrivljenu P.S. izdatog od Ministarstva pravde Crne Gore</span><span class="span1"> </span><span>KE br.402/2015 od 03.04.2015 godine, proizilazi da ista ranije nije osuđivana.</span>
</p>
<p>
<span>Pri ocjeni pitanja da li činjenični navodi optuženja odslikavaju objektivan prikaz sadržajne prezentacije izvedenih dokaza, a u odnosu na konkretno krivično djelo koje se okrivljenima stavlja na teret, Ovaj sud je pošao temeljom utvrđivanja uzročne veze  između, sa jedne strane, radnji koje su okrivljeni bili obavezni da preduzmu, a što navodno nijesu učinili, kako to proizilazi iz činjeničnih navoda optuženja, i posljedice, koja se u konkretnom slučaju ogledala u pogoršanju zdravstvenog stanja, sada pok. M.D.Dakle, slijedom naprijed iznesenog, shodno stanovištu suda, u odnosnom slučaju, </span><span>bilo je neophodno utvrditi nesumnjivu povezanost između propuštanja određenih radnji okrivljenih i posljedice konkretnog krivičnog djela, s tim što  “očigledna nesavjesnost” koja se okrivljenima stavlja na teret, mora biti, i po intezitetu, i po značenju do te mjere nesavjesna, da je nesavjesnost očigledna, te takva, da ne ostavlja nikakvu činjeničnu dilemu, niti prostor za interpretativnu formulaciju u pogledu iste.</span>
</p>
<p>
<span>Sud, bez obzira na slobodno sudijsko uvjerenje, činjenice niti može, niti smije utvrđivati na osnovu intuicije i ličnog utiska, već sud svoje uvjerenje u pogledu utvrđivanja određene činjenice mora temeljiti na dokaznim argumentima provedenim na glavnom pretresu, a postizanje objektivnog i pouzdanog činjeničnog zaključka, koji ne počiva na subjektivizmu i selektivnoj ocjeni dokaznih sredstava nikako se ne smije zasnivati na pretpostavkama u formiranju činjenične osnove, te u konačnom zaključaka temeljom te i takve osnove.U tom kontekstu, vještačenje u odnosnoj krivično-pravnoj stvari najprije je još u prethodnom postupku</span><span class="span1"> </span><span>povjereno sudsko-medicinskom odboru Medicinskog fakulteta u Beogradu, sve u cilju nesumnjivog i kategoričkog utvrđivanja odlučnih i pravnorelevantnih činjenica. Nalaz i mišljenje, njegova dopuna i neposredna izjašnjenja predstavnika sudsko-medicinskog odbora Medicinskog fakuteta u Beogradu, prema stanovištu Ovog suda, ipak nijesu omogućili donošenje kategoričke i nepobitne konkluzije po pitanju uzročno posledične veze izmedju radnji koje su okrivljeni trebali da preduzmu, a koje, shodno navodima optuženja nijesu preduzeli, i u konačnom kako su te nepreduzete radnje imale uticaja na pogoršanje zdravstvenog stanja sada pok. M.D. Naime, iz nalaza sudsko-medicinskog odbora u Beogradu, njegove dopune i neposrednih izjašnjenja njegovog predstavnika, neosporno proizilazi da je specijalistički ljekarski pregled sada pok. M.D.a obavljen samo djelimično od strane okrivljenog dr.R.D., jer detaljan pregled pacijenta nije moguće obaviti za samo 12 minuta, te da je minimum koji podrazumijeva obavezan klinički pregled u kontekstu tegoba koje je povrijeđeni imao (gušenje i bolovi u grudima), podrazumijevao i obavezan pregled stetoskopom i palpaciju grudnog koša, kao i EKG snimanje, što nije urađeno. Dalje je od strane sudsko medicinskog odbora Medicinskog fakulteta u Beogradu navedeno da s obzirom da je i pored primljenih 1000-1500 ml rastvora za nadoknadu tečnosti u prvih sat vremena od povređivanja (od 05,45 do 06,45) krvni pritisak bio nizak, a koža blijeda, to je trebalo pobuditi sumnju ordinirajućeg ljekara na unutrašnje krvarenje i sledstveno intezivnije praćenje stanja pacijenta, intezivnije traganje za uzrokom krvarenja, veće interesovanje za dobijanje rezultata naloženih dijagnostičkih procedura i ubrzavanje samog tog procesa, jer je on bio nadležan i odgovoran ljekar za zdravstveno stanje pacijenta. Dalje proizilazi da usljed učinjenih propusta s jedne strane, a i zbog prirode i opsežnosti povreda koje je kritičnom prilikom u saobraćajnoj nezgodi zadobio, kod M.D. dolazi do progresivnog pogoršanja zdravlja te oko jedan i po sat po njegovom prijemu u Urgentni centar (oko 07,40 časova) dolazi do gubitka svijesti, a zatim i prestanka disanja i rada srca. Da je dr  R.D. dijagnostikovao sve povrede koje je M.D. zadobio, te da je preduzeo mjere reanimacije (nadoknada tečnosti i krvi, borba protiv šoka koji se u to vrijeme razvijao i dr.) i dalje urgentno postupao sa pacijentom on bi samo mogao djelimično da uspori progresivno pogoršanje stanja, odnosno nastupanje teškog pogoršanja zdravlja M.D.Ovo stoga jer je M.D. imao brojne i opsežne prelome kostiju trupa , te je kod njega s protokom vremena došlo do značajnijeg gubitka krvi u meka tkiva, a što se nije moglo spriječiti. Takođe, kod M.D. je došlo do gubitka krvi zbog postepenog krvarenja iz nepotpunog rascjepa zida aorte. Uprkos navedenim stručnim propustima i površnosti u radu pri izvođenju inicijalnog fizikalnog pregleda M.D., dr  R.D. je ispravno postupio odredivši da se izvrši radiološka dijagnostika, između ostalog rendgensko snimanje grudnog koša (uključujući grudnu kost). Na ovim rendgenskim snimcima, u vrijeme kada su isti učinjeni, sadašnjom analizom istih nijesu uočeni znaci koji bi indirektno pobudili sumnju na to da kod M.D. postoji povreda aorte, što govori da je očitane rendgenske snimke okrivljeni dr. R.D. dobio odmah po izvršenom snimanju isti kod njega ne bi pobudili sumnju u rascjep aorte. Nadalje proizilazi, iz nalaza i dopune sudsko </span><span>medicinskog odbora Medicinskog fakulteta u Beogradu  da je okrivljeni R.D. nepotpunim i površnim radnjama mogao uticati na pogoršanje zdravstvenog stanja pacijenta M.D., ali se ne može tvrditi da je samo pogoršanje uzrokovano samo propustima i površnošću u radu okrivljenog dr.R.D., imajući u vidu  prirodu i opsežnosti povreda koje je kritičnom prilikom u saobraćajnoj nezgodi pok.M. zadobio. Ovakvi zaključci sudsko medicinskog odbora medicinskog fakulteta u Beogradu, a koji se odnose na “mogućnosti”, te da se “ne može pouzdano tvrditi”, u kontekstu utvrđivanja krivične odgvornosti nekog lica, ne mogu naći svoje uporište i utemeljenje, iz prostog razloga što mogućnosti, nepouzdanosti, i poluutvrđene činjenice, omogućavaju kvalitativno manji stepen izvjesnosti, od one koja je neophodna i potrebna sudu, da bi neko lice moglo biti oglašeno krivim. Nadalje,kako je sudsko medicinski odbor Medicinskog fakulteta u Beogradu, bio decidan i istrajan u tvrdnji da je rascjep aorte povreda koja se veoma teško dijagnostikuje , naročito u prvim satima nakon povrjeđivanja, to rezultira zaključivanjem ovog suda da u u tom smislu nema ni uzročne veze između radnji okrivljenih i posljedice manifestovane u pogoršanju zdravstvenog stanja sada pok.M.D.. Predstavnik citiranog sudsko medicinskog odbora, dalje u izjašnjenjima na glavnom pretresu pred ovim sudom najprije ostaje pri nalazu te dopuni istog navedenog odbora gdje je između ostalog navedeno da se propusti okrivljenog dr.R.D., ogledaju i u tome što nije uradio pregled grudnog koša slušalicama, palpaciju grudnog koša i EKG. Međutim, već u sledećem navodu predstavnik sudsko-medicinskog odbora Medicinskog fakuleta u Beogradu nalazi da je “moguće” da je okrivljeni R.D. i uradio narijed navdene preglede(palpaciju i pregled slušalicama), ali da to nije nigdje konstatovano, kao i da je nepreduzimanje navedenih radnji, odnosno nepotpun i površan pregled doprinio eventualno bržem nastanku smrtnog ishoda.Prema ocjeni Ovog suda kontekst utvrđivanja krivične odgovornosti određenog lica se, niti može, niti smije temeljiti na konstataciji “eventualno”, jer takav izraz u slobodnom, svakodnevnom tumačenju podrazumijeva da “nešto može, ali i ne mora”, pa takva naizgled trivijalna nepreciznost u jezičkoj formulaciji, omogućava višestruko tumačenje jednog istog pojma,  stvara nesigurnost i nepouzdanost  prikom donošenja, u konkretnom slučaju od strane suda, pravnog zaključka na kojem temelji svoje činjenično zaključivanje i utvrđenje.Pored toga, iz izjašnjenja dalje proizilazi da su opsežnost povreda i njihov karakter doveli do pogoršanja zdrastvenog stanja sada pok.M.D., koje nije uzrokovano samo propustima i površnošću u radu okrivljenog dr.R.D.Slijedom naprijed iznesnog, evidentno je da nema kategoričke konkluzije šta, odnosno da li je površnost u postupanju okrivljenih, ili priroda, značaj i karakter zadobijenih povreda kod pacijenta M.D. preovlađujuće djelovala na pogoršanje njegovog zdravstvenog stanja, a sud, sa druge strane, to nikako nije mogao pretpostvljati i predviđati, i temeljom takvih pretpostavki i predviđanja činjenično uobličavati navedeno u zaokružen, a još manje izvan svake sumnje činjenično nesumnjivo dokazani zaključak.Valja napomenuti, da se posljedica krivičnog djela nesavjesno pružanje ljekarske pomoći iz čl.290 Krivičnog zakonika, očitava u pogoršanju zdravstenog stanja određenog lica, a ne smrtnom ishodu kako je to ponekad, kao rezultat dinamičnosti postupka od pojedinih stranaka proizilazilo, jer da se posljedica ogleda u nastanku smrtnog ishoda određenog lica, stvarna nadležnost suda bila bi uspotavljena na drugačiji način.</span>
</p>
<p>
<span>Sud je sa druge strane,prihvatio predlog oštećene porodice koja je preko svog punomoćnika kontinuirano tvrdila da je vještačenje Medicinskog fakulteta u Beogradu nestručno i pristrasno, vještačenje povjerio i Povjerenstvu za sudbena mišljenja Medicinskog fakulteta-Sveučilišta u Splitu kako bi se omogućila što preciznija</span><span class="span1"> </span><span>i nesumnjivo izvjesnija dokazna cjelina, ali ni taj nalaz i mišljenje  nije doprinio nesumnjivom i izvan svake sumnje činjeničnom utvrđenju koje je neophodno da bi se određeno lice moglo smatrati krivično-pravno odgovornim.Na nalaz i mišljenje Povjerenstva za sudbena mišljenja Medicinskog fakulteta-Sveučilišta u Splitu stranke, ni drugi učesnici u postupku nijesu imali primjedbi, pa je sud u smislu člana 349 st.4 Zakonika o krivičnom postupku odlučio da se umjesto pozivanja eksperata povjerenstva </span><span>za sudbena mišljenja Medicinskog fakulteta-Sveučilišta u Splitu, samo pročita nalaz i mišljenje, tim prije što je sud mišljenja da se zbog prirode vještačenja nije moglo očekivati potpunije objašnjenje pisanog nalaza i mišljenja.U tom smislu, eksperti Medicinskog fakulteta u Splitu pojašnjavaju da se temeljom obdukcijskog nalaza i toka zbrinjavanja bolesnika, može zaključiti da je kod pacijenta M.D., nastupila smrt zbog iskrvarenja  dominantno iz traumatske ozljede aorte, pa ako se navedeno dovede u međusobnu vezu sa činjenicom koju je istakla predstavnica sudsko-medicinskog odbora Medicinskog fakulteta u Beogradu da je dijagnostikovanje rascjepa aorte veoma teško, pogotovo u prvim satima nakon povrjeđivanja, te da ni na rendgenskim snimcima pacijenta M.D., u vrijeme kada su isti učinjeni, a sadašnjom analizom istih nijesu uočeni znaci koji bi indirektno pobudili sumnju na to da kod pacijenta M.D. postoji povreda aorte, po uvjerenju Ovog suda, okrivljeni R.D. ni u jednom slučaju nije imao objektivnih i realnih pokazatelja koji bi u tim prvim satima nakon povrjeđivanja ukazali da kod navedenog pacijenta postoji takva povreda.Nadalje iz nalaza i mišljenja Medicinskog fakulteta u Splitu nedvosmisleno proizilazi da se i u slučaju ubrzanog dijagnostičkog postupka sa velikom vjerovatnoćom, a temeljom urađenih nalaza ne bi  posumnjalo na ozljedu aorte, iz čega se sasvim jasno odslikava da okrivljeni R.D. kao ordinirajući ljekar nije, zbog objektivnih nemogućnosti, odnosno prirode povrede, mogao sagledati cjeovito stanje pacijenta M.D..Takođe, iz istog nalaza proizilazi da je nesporno da je vrijeme dijagnostičkih postupaka bilo usporeno, ali da isto nije uticalo na ishod liječenja, pa kod takvih zaključaka ostaje nejasno kako se, i sa kojim stepenom uvjerenja kao objektivni i reprezentativni mogu prihvatiti činjenični navodi optuženja, posebno kod činjenice što se okrivljenima na teret stavlja “očigledna nesavjesnost”, dakle, da su između ostalog, okrivljeni bili svjesni i pristali na posljedicu odnosnog krivičnog djela koja se manifestuje u pogoršanju zdravstvenog stanja pacijenta M.D., naročito ako se ima u vidu da shodno nalazima i mišljenjima Medicinskih fakulteta u Beogradu i Splitu, objektivno u tako kratkom vremenskom intervalu nije bilo moguće posumnjati na rascjep aorte.Pored toga, iz nalaza i mišljenja povjerenstva za sudbena mišljenja Medicinskog fakulteta-Sveučilišta u Splitu takođe proizilazi da je vrijeme dijagnostičkih postupaka bilo usporeno, ali ono nije uticalo na tok i ishod liječenja, kao i da je u konkretnom slučaju urađen propust, jer je trebalo uraditi KG i EKG.Međutim, iz istog nalaza proizilazi da se temeljem EKG-a u trenutku prijema ne bi verificirila ruptura aorte, ali bi možda bila registrovana eventualna kontuzija(nagnječenje) srca, mada se obdukcijski nalaz na srcu može pripisati i kardioreanimacijskom postupku-vanjskoj masaži srca.Dakle, nesporno je da sa stanovišta medicinske struke i nauke u odnosnom slučaju postoje propusti koji se ogledaju u naprijed iznesenom, međutim, sa pravnog aspekta i stanovišta utvrđivanja krivice, vrlo je simptomatično u čemu bi se ogledao propust koji se odnosi na to da je kritičnom prilikom trebalo uraditi EKG, ako nadalje proizilazi da se EKG-om u trenutku prijema ne bi verificirala ruptura aorte, koja je u krajnjem dovela do tragičnog ishoda.Stoji činjenica da bi se možda registrovala kontuzija (nagnječenje) srca, ali da se i ona može pripisati kardioreanimacijskom postupku-vanjskoj masaži srca.Slijedom naprijed iznesenog, a prema ocjeni suda, nema jasne i kategoričke konkluzije koja bi ukazala da propuštanje navedenih radnji stoji u nesumnjivoj uzročno-posljedičnoj vezi konkretnog krivičnog djela koja se sastoji u pogoršanju zdravstvenog stanja pacijenta M.D., već se nasuprot tome, zaključci povjerenstva za sudbena mišljenja Medicinskog fakulteta-Sveučilišta u Splitu zasnivaju na “mogućnostima” u medicinskoj  interpretaciji predmetnog događaja, koja s pravnog aspekta, ne može naći svoje utemeljenje na kojem bi se baziralo nesumnjivo činjenično utvrđenje, a potom i osuđujuća presuda, kao rezultat tog i takvog činjeničnog utvrđenja.</span>
</p>
<p>
<span>Nadalje, očigledna nesavjesnost u postupanju koja se okrivljenima stavlja na teret, prema stanovištu suda mora biti gruba i izrazita, te takva da po svom intenzitetu i značaju prevazilazi običnu nemarnost, i koja je takva da je na prvi pogled uočljiva za svakog.Sud je mišljenja da sadržajna prezentacija dokaza u ovom postupku ne upućuje na zaključak da se u konkretnom slučaju radi o “očiglednoj nesavjesnosti”, naročito ako se ima u vidu </span><span>da je pacijent M., kao lice iz saobraćajne nezgode najprije primljeno u Urgentni blok Kliničkog centra, da je po prijemu pregledan od strane ordinirajućeg ljekara i da mu je postavljena dijagnoza.Kako i na koji način dežurni ljekar postavlja dijagnozu u konkretnom slučaju stvar je njegove procjene i medicinske vještine, te znanja koje u tom smislu mora posjedovati i u konačnom iskustva svakog pojedinca.U tom smislu ne smije se zanemariti ni dio odbrane okrivljenog R.D. koji je tokom postupka isticao da se kritičnog dana do 07,00 časova interesovao kod tehničara, odnosno kod P.S. i drugih da li je gotov nalaz krvi, da li su gotovi snimci RTG-a, pa obzirom da taj dio odbrane okrivljenog R.D. ni jednim dokazom nije osporen, ne vidi se u čemu bi se ogledala očigledna nesavjesnost okrivljenog R.D.Da se okrivljeni R.D. ipak sa medicinskog stanovišta starao o sada pok.M., svjedoči i činjenica koja proizilazi iz odbrane okrivljene O.LJ., da je dok se pacijent M. nalazio na rendgenskom snimanju, u amblantu ušao okrivljeni R.D. i rekao medicinskoj sestri da se pacijentu M. plasira urinarni katetar.Takođe iz odbrane okrivljene O.LJ. proizilazi da se ista u dva navrata interesovala kod osoblja da li je postupljeno po uputima koje je izdao okrivljeni R.D., i da je u dva navrata obišla pacijenta M.D. i druga lica koja su se nalazila u Urgentnom, pa ostaje nejasno u čemu se ogleda očigledna nesavjesnost i okrivljene O.LJ., niti ostavljanje bez nadzora pacijenta M.D., kako se to definiše činjeničnim navodima optuženja.</span>
</p>
<p>
<span>Takođe, činjenicu da je pored pregleda i uspotavljane dijagnoze okrivljeni R.D., rekao da pacijentu M. treba plasirati i urinarni kateter, sud crpi i iz dijela odbrane okrivljene P.S.Takođe iz odbrane okrivljene P.S. proizilazi da je ona bila prisutna kada je pacijentu M.u plasiran urinarni kateter, da je istog čak pitala kako je, te da je ona vidjela da je okrivljeni R.D. po prijemu pacijenta M.D., pregledao njegove ruke, noge, stomak, kukove, kičmu, grudni koš, kao i da se sjeća da je pacijent M. jaukao, ali ništa značajno, pa po mišljenju suda ništa nije ukazivalo da je stanje pacijenta M.D. u tim trenucima bilo kritično, posebno kod činjenice što je povredu rascjepa aorte bilo teško u prvom periodu dijagnostikovati kako to proizilazi iz nalaza i mišljenja Medicinskih fakulteta u Beogradu i Splitu.Ni odrana okrivljenog M.G., prema ocjeni Ovog suda, nije obesnažena ostalim dokazima, posebno kod činjenice što je okrivljeni M.G. po sopstvenom kazivanju predmetnom prilikom kada je došlo do predaje smjene u 07,00 časova, medicinskoj sestri B.B. naglasio da ima da se uradi CT mozga i ultrazvuk abdomena sada pok.M.u, pa kada je otišao kod glavne sestre V.R., tu je bio i okrivljeni R.D., i kada je došlo lice koje je bilo u pratnji pacijenta M.D., i pitalo zašto se M. ne vodi na dalja snimanja, okrivljeni R.D. se obratio okrivljenom M.G. riječima “G, vidi zašto pacijent nije odveden na snimanje”.Takođe, okrivljeni M.G. je nakon toga otišao u sobu gdje se nalazio pacijent M., i uz prisustvo njegove porodice i prijatelja, okrivljenoj B.B. rekao “idi odmah sa pacijentom na snimanje gore”, dok mu je okrivljena B.B. na to odgovorila “u redu”.Dakle, evidentno je da je došlo do određenih zastoja u postupanju po uputima okrivljenog R.D., ali se ne smije zanemariti činjenica da pacijent M. nije bilo jedino lice koje se kritičnom prilikom nalazilo u Urgentnom, da su tu bila i ostala lica iz iste saobraćajne nezgode između ostalog, da se ipak radi o “urgentnom” centru, gdje su zdravstvena stanja pacijenata u većoj ili manjoj mjeri hitne prirode, kakav je slučaj u svim Urgentnim centrima u cijelom svijetu, a kako to nepobitno proizilazi iz izjašnjenja predstavnice sudsko medicinskog odbora Medicinskog fakulteta u Beogradu.Ipak, i pored toga, okrivljeni R.D. je nakon pitanja lica koje se nalazilo u pratnji pacijenta M.D. zašto se isti ne vodi na dalja snimanja, okrivljenog M.G. uputio da utvrdi, odnosno vidi zašto nije postupljeno po njegovom uputu, odnosno zašto pacijent nije odveden na snimanja.</span>
</p>
<p>
<span>U tom smislu iz odbrane B.B. zaključuje se da je ona jednom obišla pacijenta M.D., i to negdje oko 07,05 časova, i da je pacijenta M.D., zajedno sa okrivljenim M.G. povela na snimanje.Takođe okrivljena B.B. je objasnila da je okrivljeni R.D., u momentu kada su ona i okrivljeni M.G. krenuli da vode pacijenta na snimanje, bio iznenađen zašto pacijent još uvijek nije poveden na snimanje.Dakle, evidentno je i prema ocjeni Ovog suda, a kako to i proizilazi iz nalaza i mišljenja Medcinskog fakulteta u Splitu, da je između </span><span>medicinskog tima predmetnom prilikom postojala određena disharmonija u postupanju u smislu urgentnog, hitnog postupanja po uputima ordinirajućeg ljekara.Međutim, isto tako se iz vida ne smije izgubiti činjenica da ta disharmonija ne stoji u uzročno-posljedičnoj vezi sa pogoršanjem stanja pacijenta M.D..Dakle, okrivljenima je shodno Zakoniku o krivičnom postupku omogućeno da se iz razloga samoodržanja brane na način za koji smatraju da je za njih najpovoljniji, i oni svakako s procesnog aspekta imaju pravo da se brane na način na koji žele, ali djelove njihovih odbrana u njihovoj strukturalnoj analizi ne demantuje niti osporava ni jedan drugi provedeni dokaz.Određeni propusti koji su učinjeni u zbrinjavanju, odnosno liječenju sada pok.pacijenta M.D., gdje su okrivljeni, izmedju ostalog prekršili i odredbe  pravilnika o kućnom redu KC CG, svoje argumentovano utemeljenje dobijaju i u disciplinskoj odgovornosti koja je protiv okrivljenih pokrenuta i okončana zbog povrede radne dužnosti, i kojom su isti kažnjeni novčanim kaznama.Međutim, za razliku od disciplinske ili prekršajne odgovornosti, krivična odgovornost podrazumijeva veći stepen izvjesnosti činjenica koje terete okrivljene,  i to takvih činjenica koje ne ostavljaju prostora ni za kakvo interpretiranje, ili dvosmisleno tumačenje , pa prema ocjeni Ovog suda, optužni predlog na način kako je definisan i preciziran ne može dobiti svoje argumetovano utemeljenje u sadržajnoj prezentaciji izvedenih dokaznih sredstava, prevashodno što, ako bi se prihvatili precizirani navodi optuženja, onda bi to značilo da su okrivljeni pristali na posljedicu predmetnog krivičnog djela koja se manifestuje u pogoršanju zdravstvenog stanja sada pok.M.D., pa kod činjenice da je pacijent M. primljen u Urgentni centar, da mu je od strane okrivljenog R.D. postavljena dijagnoza, da je okrivljeni R.D. odredio rendgenološka snimanja, da je čak insistirao da se sada pok. pacijentu M. plasira urinarni kateter, da  je prema navodima okrivljene P.S., okrivljeni R.D. sada pok.pacijentu M.u pregledao ruke, noge, stomak, kukove, kičmu, grudni koš, kao i da je isti bio iznenađen kada je saznao da pacijent M. nije odveden na dalja snimanja,te da je istom mjeren krvni pritisak, plasiran kateter, i obilažen od strane okrivljenih P.S.,O.LJ., povezen na snimanje od strane okrivljene B.B. i okrivljenog M.G., ostaje u najmanju ruku sporno, kako se kao nedvosmisleni, jasni i nesumnjivi mogu prihvatiti činjenični navodi optiženja da su okrivljeni konkretnom prilikom pristali na pogoršanje zdravstvenog stanja pacijenta M.D..</span>
</p>
<p>
<span>U sklopu ocjene dokaza sud je cijenio i skaz predstavnika oštećene porodice M.LJ., supruge sada pok.M.D., koja svakako ima pravo da iznosi svoju verziju kritičnog događaja, te svoja zapažanja u pogledu istog, ali se ne smije zanemariti ni činjenica da se radi o supruzi sada pok.pacijenta M.D., pa njena subjektivna uvjerenja u pogledu zapažanja i postupanja sa njenim suprugom-pacijentom M., ne smiju da vežu sud prilikom utvrđivanja odlučnih činjenica konkretnog događaja, tim prije, ako takva zapažanja ili uvjerenja ne konvalidiraju i druga dokazna sredstva provedena na glavnom pretresu, što prema ocjeni Ovog suda, nije slučaj.U tom smislu i iskaz svjeoka M.D.-kćerke sada pok.M.D., ne pruža nikavu relevantnu materijalnu potporu u utvrđivanju materijalne istine, a kao ilustrativan primjer ovakvom zaključku suda ide i dio iskaza ovog svjedoka iz prethodnog postupka, kada je upitala medicinsku sestru zbog čega je njen otac blijed, našta joj je ista odgovorila da je i ona blijeda, a ne njen otac koji je imao udes, pritom na glavnom pretresu među okrivljenima ne prepoznajući medicinsku sestru koja joj je tom prilikom na njeno pitanje uputila navedene riječi. I svjedočki iskaz M.1. ne omogućava niti doprinosi nesumnjivom činjeničnom utvrđenju, posebno što ovaj svjedok pojašnjava da se sjeća da je oko sada pok.M.D. najviše pomagao M.G., i jedna medicinska sestra, ali kako to ističe ovaj svjedok “kada je već bilo kasno”, pa sud ne može zaključiti iz ovakvog kazivanja kada je nešto kasno, a kada ne, posebno što se radi o svjedoku koji ne posjeduje potrebne kompetencije i medicinska znanja koja omogućavaju iznošenje takvih stavova i zakjučaka.Pored toga, svjedok M.1., pojašnjava da nekih pola sata dok je on bio sa pacijentom M., sada pok.M. jeste prilazilo neko osoblje, pa po mišljenju suda ponovo se u pitanje dovode objektivnost i prihvatljivost činjeničnih navoda optuženja, da je pacijent M. ostavljen bez nadzora dežurnog </span><span>medicinskog osoblja.U tom kontekstu, sud je na isti način cijenio i skaz svjedoka M.1., koji je posvjedočio da su prilikom prebacivanja na snimanje pacijenta M.D., tehničar i mlada crna medicinska sestra, zajedno sa njim i Lj., to uradili rukama, te da ne zna da li je čaršaf bio ispod njega, ali se takođe ne smije zanemariti ni činjenica da se ipak radi u Urgentnom centru, u kojem se postupa u skladu s uslovima koji nešto u datom trenutku u većoj ili manjoj mjeri omogućavaju ili onemogućavaju.Takođe, svjedok M.1. je pojasnio da je pored pacijenta M.D. bio nekih sat vremena, i da su za to vrijeme kod pacjenta M.D. dolazili okrivljeni R.D. i to u dva navrata, kao i okrivljeni M.G. i okrivljena B.B..</span>
</p>
<p>
<span>Nadalje, temeljom sveukupne ocjene dokaznih sredstava Ovaj sud je cijenio i iskaze L.T., Z.M. i S.Č. , koji  su kao radnici Hitne medicinske pomoći sa mjesta saobraćajne nezgode preuzeli pacijenta M.D., i istog transportovali na dalju medicinsku obradu u Urgentni blok Kliničkog centra.Ovi svjedoci, prema ocjeni suda, nemaju nikakvih saznanja o odlučnim činjenicama u predmetnom postupku, osim što su po dolasku na lice mjesta predmetne nezgode i preuzimanja pacijenta M.D. istom ukazali prvu medicinsku pomoć, pa kako njihovi iskazi sa stanovišta odlučnih i pravnorelevantnih činjenica, po nalaženju suda ne pružaju nikakav doprinos u utvrđivanju, to se njihovi iskazi sa stanovišta odlučnih činjenica smatraju irelevantnim. Takođe, sud je cijenio i iskaz svjedoka Č.T. - ljekara, koja je prilikom snimanja, a usled pogoršanja zdravstvenog stanja pacijenta M.D., preduzela reanimaciju istog, tako da za Sud u iskazu ovog svjedoka nema ničeg spornog, ali kako isti ne sadrži nikakav doprinos i materijalnu potporu u utvrđivanju materijalne istine, to sud isti smatra irelevantnim u konkretnom slučaju.U tom smislu za sud nije relevantan ni iskaz svjedoka D.V. koji je posvjedočio da predmetnom prilikom nije bio u smjeni, te da nije snimao pacijenta M.D.. Takođe i svjedočke iskaze LJ.M. i LJ.T. ovaj sud je cijenio irelevantnim u utvrđivanju činjenične istine u konkretnom slučaju, ovo sa razloga jer je LJ.T. svjedočila o posrednim saznanjima dobijenim telefonskim putem od strane “nekog” iz Urgentnog bloka o stanju pacijenta M.D. koji je njen zet, dok je njen suprug LJ.M.1 iznosio svoj subjektivan doživljaj viđenja stanja sada pok. M.D. kada je on došao u Urgentni blok u 06,40 minuta.Cijeneći CD snimke Urgentnog centra KCCG od 20.07.2009. godine, iz kojih proizilazi da za navedeno vrijeme, evidentirano je prisustvo nepoznatih lica ispred UB KCCG, ali se sa predmetnih snimaka apsolutno ne može utvrditi činjenica kako samog dolaska i uvođenja tako i prijema pacijenta sada pok. M.D.- M.D., sa kojih razloga ih sud i nije mogao uvrstiti među one dokaze koji su doprinijeli činjeničnom utvrđenju po pitanju tačnog vremena dopremanja pacijenta sada pok M.D. u Urgentni blok, posebno pri konstataciji utvrđenoj iz  dopisa JZU Kliničkog Centra Crne Gore od 04.02.2014. godine gdje je decidno navedeno da je dostavljeni snimak kamera iz Urgentnog Centra za dan 20.07.2009.godine, a vremenski period od 06:09 do 07:27 h, jedini snimak koji je narezan na CD-u. </span>
</p>
<p>
<span>Sud je prihvatio u svemu obdukcioni zapisnik Odjeljea za sudsku medicinu S.br.127/09 od 27.07.2009.godine, te neposredno izjašnjenje vještaka medicinske struke prof.dr.Šoć Miodraga koji je i uradio predmetni zapisnik, cijenivši ih stručnim, jasnim, preciznim i zasnovanim na pravilima medicinske struke i nauke. </span>
</p>
<p>
<span>Dakle, nakon provedenog dokaznog postupka, prema uvjerenju Ovog suda ostala je ozbiljna sumnja u pogledu navoda iz optužnog predloga, pa sud na takvoj činjeničnoj bazi nije mogao nesmnjivo utvrditi krivičnu odgovornost okrivljenih R.D., P.S., M.G., B.B. i O.LJ.. Prema ocjeni Ovog suda, sve činjenice koje idu na teret okrivljenom u krivičnom postupku moraju biti sa potpunom izvjesnošću utvrđene, odnosno dokazane, a ako se to ne utvrdi, te ako postoji samo sumnja u njihovo postojanje, uzeće se da te činjenice ne postoje, dok sa druge strane, činjenice koje idu u korist okrivljenom, a pojavi se sumnja da bi mogle postojati, i ta sumnja se sa izvjesnošću dokazima ne isključi, treba uzeti da takva činjenica postoji.Dakle, u predmetnom postupku, a u odnosu na postojanje krivice okrivljenih, proistekla je dvojbenost u pogledu egzistencije krivično-pravne, odnosno pravnorelevantne činjenice koja se odnosi na njihovu krivicu, pa po mišljenju Suda nema </span><span>dovoljnog stepena uvjerenja o postojanju iste.Slijedom naprijed iznesenog Ovaj sud je na dosljedan način najprije primijenio pravno načelo in dubio pro reo sadržano u ćlanu 3.st.3 Zakonika o krivičnom postupku, a potom primjenom čl.373 st.1 tač.2 Zakonika o krivičnom posupku okrivljene oslobodio od optužbe.</span>
</p>
<p>
<span>Sud je odbio predlog prethodnog branioca okrivljenog R.D., adv.Mugoša Predraga da se neposredno na glavnom pretresu saslušaju svjedoci L.R., P.Lj. i M.LJ., koji bi pema navodima branioca Mugoša Predraga trebali da svjedoče o kvalitetu pružanja usluga u Kliničkom centru, jer se o navedenom Klinički centar već izjasnio svojom odlukom.Takođe, sud je odbio predlog za saslušanjem svjedoka D.V. koji bi svjedočio na okolnosti redovnog postupanja u sličnim situacijama, sa razloga što se o tome već izjasnio sudsko medicinski odbor Mdicinskog fakulteta u Beogradu, kao i povjerenstvo za sudbena mišljenja Medicinskog fakulteta-Sveučilišta u Splitu, pa bi saslušanje navedenog svjedoka vodilo bespotrebnom odugovlačenju postupka.Sud je odbio i predlog pribavljanja i čitanja zaspisnika sa sedme sjednice komisije za kontrolu kvaliteta i pružanja zdravstvenih usluga u KC-U Crne Gore od 08.10.2009. godne, kao ni zaključci sa medicinskog odbora KC CG od 09.10.2009.godine, sa razloga jer prema ocjeni suda kvalitet pružanja usluga u Kliničkom centru Crne Gore nije predmet ovog postupka, pa po mišljenju suda isto je bespredmetno, kao ni vještačenje od strane sudsko-medicinskog vještaka na okolnosti kvalifikacije narušenja zdravlja pok.M.D., jer su o tome svoje medicinske  zaključke već iznijeli Medicinski fakulteti u Beogradu i Splitu.Sud je odbo i predlog advokata Babović Saše, sa istih razloga sa kojih je odbio i predloge advokata Mugoša Predraga, obzirom da su se isti odnosili na iste predloge i okolnosti eventualnih činjeničnih utvrđenja do kojih bi sud navodno došao, nalazeći da se iz tih dokaznih predloga ni na koji način  ne bi mogle utvrditi sve mjerodavne i odlučne činjenice predmetnog događaja.Nadalje, sud je odbio i predlog okrivljene P.S. za saslušanjem svjedoka K.M.a, S.M., T.T., L.M. i Ć.T. jer su prema navodima okrivljene isti radili predmenog dana u smjeni oko pacijenta M.D., sa razloga jer isti ne bi doprinijeli razjašnjenju pedmetne krivično-pravne stvari, i sa razloga što su se o tome već izjašnjavali ostali svjedoci koji su bili prisutni kritičnom prilikom, kao i sa razloga što se odlučne činjenice konkretnog slučaja ne odnose na to ko se predmetnom prilikom od medicinskog osoblja kretao po Urgentnom centru.Sud nije prihvatio ni predlog okrivljenog M.G. da se izvrši uvid u svesku primopredaje dežurstva UC CG za predmetni dan kako bi se vidjela zaduženja svih, sa razloga jer se prema ocjeni Suda ne može raditi o relevantnom dokazu, najprije sa razloga što se ne radi o zvaničnoj ispravi Kliničkog centra koja je na propisani način sastavljena i ovjerena, već o internoj svesci koji zaposleni vode za svoje potrebe u smislu organizacije rada ili podjele dužnosti.Takođe, sud je odbio predlog i okivljenog M.G. za saslušanjem ljudi koji su predmetnog jutra bili u Hirurškoj amulanti, jer okrivljeni M.G. nije personalizovao, odnosno poimenično označio navedena lica, kao i predlog okrivljenog M.G. za saslušanjem svjedoka D.V. na okolnosti “lažnog svjedočenja” ovog svjedoka, iz prostog razloga što se D.V., ne sudi za krivično djelo davanje lažnog iskaza u ovom postupku.</span>
</p>
<p>
<span>Oštećena porodica M. je radi postavljenog, a nepreciziranog imovinsko-pravnog zahtjeva upućena na redovnu građansku parnicu radi ostvarivanja istog, saglasno članu 239 Zakonika o krivičnom postupku, obzirom da činjenice utvrđene u ovom postupku nijesu pružile pouzdan osnov ni za djelimično, ni za potpuno dosuđenje istog.</span>
</p>
<p>
<span>Sud je odlučio da troškovi krivičnog postupka shodno čl.230 Zakonika o krivičnog postupka padaju na teret budžetskih sredstava Crne Gore.</span>
</p>
<p>
<span>Na osnovu izloženog a u smislu čl.373 st.1 tač.2 Zakonika o krivičnom postupku     odlučeno je kao u izreci presude.</span>
</p>
<p>&nbsp;</p>
<li style="text-align:center;">
<span>OSNOVNI SUD U PODGORICI</span>
</li>
<li style="text-align:center;">
<span>Dana, 24.04.2015 godine</span>
</li>
<p>&nbsp;</p>
<li>
<span>      ZAPISNIČAR</span><span></span><span></span><span></span><span></span><span></span><span></span><span></span><span>SUDIJA</span>
</li>
<li>
<span>Valentina Vukašinović, s.r.</span><span></span><span></span><span>              </span><span> Larisa Mijušković Stamatović, s.r.</span>
</li>
<p>&nbsp;</p>
<p>&nbsp;</p>
<p>&nbsp;</p>
<li>
<span>PRAVNA POUKA:</span>
</li>
<li>
<span>Protiv ove presude može se izjaviti žalba u roku </span>
</li>
<li>
<span>od 8 (osam) dana od dana prijema pismenog otpravka</span>
</li>
<li>
<span>iste, Višem sudu u Podgorici, a preko ovog suda.</span>
</li>
<p>&nbsp;</p>
<p style="text-align:center;">
<span>ZTO: Valentina Vukašinović</span>
</p>
<p>&nbsp;</p>
<p>&nbsp;</p>
</div>
</div>


</body>