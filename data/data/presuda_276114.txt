<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-family:'Arial'}
.span2{;font-family:'Arial';font-weight:800;text-decoration:underline}
.span3{;font-family:'Arial';font-weight:800}
.span4{;font-size:12pt;font-family:'Arial';font-weight:800}
.span5{;font-size:12pt;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span></span><span class="span1"></span>
</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:right">
<span class="span2">     </span>
</p>
<p>&nbsp;</p>
<p style="text-align:right">
<span class="span3">K.br. 27/17-16</span>
</p>
<li>
<span class="span4">U  IME CRNE GORE</span>
</li>
<p>&nbsp;</p>
<li>
<span class="span5">Viši sud u Bijelom Polju u vijeću sastavljenom od sudije Bošković Vukomira, kao predsjednika vijeća, stalnih sudija Dješević Šefkije i Mušović Medine, kao članova vijeća, uz učešće namještenika suda Duborija Radmile, kao zapisničara, u krivičnom predmetu optuženog </span><span class="span5">B. M. iz P, zbog krivičnog djela ubistvo u pokušaju iz čl. 143 u vezi čl. 20 Krivičnog zakonika Crne Gore, </span><span class="span5">po optužnici Višeg državnog tužilaštva iz B. P, </span><span class="span5">Kt.br.14/16 od 15.07.2016</span><span class="span5"> </span><span class="span5">godine, nakon održanog usmenog, javnog i glavnog pretresa u prisustvu zamjenika Višeg državog tužioca M. Lj, optuženog B. M, njegovog branioca P. R, donio je 14.09.2017 godine, a javno objavio 18.09.2017 godine,                                     </span>
</li>
<p>&nbsp;</p>
<li>
<span class="span5">    P  R  E  S  U  D  U</span>
</li>
<p>&nbsp;</p>
<p>
<span class="span1">Optuženi </span><span class="span3">B. M,</span><span class="span1"> JMBG .., od oca S. i majke O, rođene Č, rođen ... godine, u P, sa stalnim boravkom u mjestu rođenja - selo G, državljanin Crne Gore, nezaposlen, razeden, otac dvoje maloljetno djece, završio osnovnu školu, lošeg imovnog stanja, osuđivan </span><span class="span1">presudama Osnovnog suda iz P, K. br. 130/13 od 24.12.2013 godine, zbog krivičnog djela iz čl. 168 st. 1 Kz na novčanu kaznu u iznosu od 800 eura; K. br. 147/10 od 15.09.2010 godine, zbog krivičnog djela iz čl. 339 st. 1 Kz, na kaznu zatvora od 30 dana; K. br. 234/09 od 20.04.2010 godine, zbog krivičnog djela iz čl. 168/1 Kz, na novčanu kaznu od 600 eura; K. br. 50/08 od 08.04.2008 godine, zbog krivičnog djela iz čl. 152/2 kz, na novčanu kaznu od 1.200 eura; K. br. 133/06 od 07.02.2006 godine, zbog krivičnog djela iz čl. 152/2 Kz, na novčanu kaznu od 1.200 eura; K. br. 131/01 od 16.10.2002 godine, zbog krivičnog djela iz čl. 144 st. 1 Kz, na kaznu zatvora u trajanju od 30 dana; i K. br. 136/2000 od 29.01.2001 godine, zbog krivičnog djela iz čl. 37/2 Kz, na kaznu zatvora u trajanju od tri mjeseca uslovno za jednu godinu</span><span class="span1">, nalazio se u pritvoru od 12.02.2016 godine, do 05.12.2016 godine. </span>
</p>
<p>&nbsp;</p>
<p>
<span class="span3">    K r i v    j e</span>
</p>
<p>&nbsp;</p>
<p>
<span class="span1">Što je: </span>
</p>
<p>
<span class="span1">Dana, 12.02.2016 godine, oko 19,15 h. u mjestu Nj, opština Ž, u stanu vlasništvo K. R, a koji koristi oštećeni Dž. T, u uračunljivom stanju - sposoban da shvati značaj svog djela i upravlja svojim postupcima i sa umišljajem pokušao da liši žiovta oštećenog, na način što je, nakon kraće svađe i međusobnog guranja sa oštećenim u dnevnoj sobi i izlaska oštećenog u hodnik, pošao za njim i dok se oštećeni nalazio ispred njega okrenut leđima, više puta ga kuhinjskim nožem dužine sječiva 13 cm, udario u predjelu glave i tijela, sjvestan da ga na taj način može lišiti života, pa je to i htio, kojom prilikom mu je nanio teške tjelesne povrede opasne po život - ubodnu ranu u desnoj tjemeno - slepoočnom predjelu, sa kanalom koji se nastavlja kroz kosti krova lobanje i završava u tkivu velikog mozga u dužini od oko 2 cm, gdje je u prostoru rane ostao prelomljeni vrh noža i ubodnu ranu u lijevoj polovini zadnje strane grudnog koša sa kanalom koji se nastavlja kroz zid grudnog koša i </span><span class="span1">završava u tkivu lijevog plućnog krila, kao i ubodnu ranu u predjelu zadnje strane vrata sa kanalom koji se nastavlja i završava u mekim tkivima zadnje strane vrata, </span>
</p>
<p>&nbsp;</p>
<p>
<span class="span1">- Čime je izvršio krivično djelo ubistvo u pokušaju iz čl. 143 u vezi sa čl. 20  Krivičnog zakonika Crne Gore, </span>
</p>
<p>&nbsp;</p>
<p>
<span class="span1">Pa ga sud primjenom tog zakonskog propisa i čl. 14, 15, 20, 32, 36, 42, 45, 46 i 51 Kz</span><span class="span1"> </span><span class="span1">i čl. 226, 227, 239 i 374 ZKP-a Crne Gore, </span>
</p>
<p>&nbsp;</p>
<p>&nbsp;</p>
<p>
<span class="span3">        O s u đ u j e</span>
</p>
<p>
<span class="span1">Na kaznu zatvora u trajanju od 2 (dvije) godine i 6 (šest) mjeseci, u koju kaznu mu se ima uračunati vrijeme provedeno u pritvoru od 12.02.2016 godine, do 05.12.2016 godine.</span>
</p>
<p>
<span class="span1">Optuženi se obavezuje da na ime paušala plati iznos od 100,00 €, u korist Budžeta Crne Gore, na žiro račun br. 832-7114-98, u roku od 15 dana po pravnosnažnosti presude pod prijetnjom prinudnog izvršenja. </span>
</p>
<p>&nbsp;</p>
<p>
<span class="span1">Optuženi se obavezuje da nadoknadi troškove koji su isplaćeni tokom postupka u iznosu od 7.264,62 €. </span>
</p>
<p>&nbsp;</p>
<p>
<span class="span1">Oštećeni Dž. T. se radi ostvarivanja imovinsko-pravnog zahtjeva upućuje na parnicu.</span>
</p>
<p>&nbsp;</p>
<p style="text-align:center;">
<span class="span3">O b r a z l o ž e n j e</span>
</p>
<p>
<span class="span1"> </span>
</p>
<p>
<span class="span1">Više državno tužilaštvo u Bijelom Polju podnijelo je ovom sudu optužnicu Kt. br</span><span class="span1">.14/16 od 15.07.2016</span><span class="span1"> </span><span class="span1">godine, protiv optuženog </span><span class="span1">B. M. iz P, zbog krivičnog djela ubistvo u pokušaju iz čl. 143 u vezi čl. 20 Krivičnog zakonika Crne Gore</span><span class="span1">.</span>
</p>
<p>&nbsp;</p>
<p>
<span class="span1">U završnoj riječi tužilac nalazi da je tokom postupka dokazano da je optuženi počinio krivično djelo stavljeno mu na teret i zatražio od suda da se isti oglasi krivim i osudi na kaznu po zakonu. </span>
</p>
<p>&nbsp;</p>
<p>
<span class="span1">Oštećeni Dž. T. se pridružio krivičnom gonjenju protiv optuženog.  </span>
</p>
<p>&nbsp;</p>
<p>
<span class="span1">Optuženi B. M. tokom postupka ne priznaje izvršenje krivičnog djela niti krivicu. </span>
</p>
<p>&nbsp;</p>
<p>
<span class="span1">U bitnom predočava da je dana 12.02.2106 godine, pošao u P. kod prijatelja P., koji se bavi frizerskim zanatom, sa namjerom da mu skrati kosu. Kod P. je došla i P. S. Po proteku oko sat-dva od dolaska telefonom ga je pozvao oštećeni na broj telefona .... i nakon što je saznao da je S. sa njim, i pozvao ih je da dođu kod njega kući jer je S. prijateljica njegove supruge. Na insistiranje oštećenog, prihvatio je poziv. Dok je razgovarao sa oštećenim isti mu je rekao da mu neće faliti dlaka sa glave, što mu je bilo čudno. Oko 16,00 h. došli su kod kuće oštećenog. U kući oštećenog nalazio se i S. S. sa kojim od ranije nije govorio i koji je odbio da se sa njim rukuje. Sjedjeli su i pili rakiju. Po njegovoj procjeni oštećeni i S. su bili pod dejstvom alkohola. Izgledala mu je sumnjiva atmosfera u kući oštećenog. Tokom razgovora oštećeni je pomenuo nekog J. kojeg on nije poznavao, ali je bio upoznat </span><span class="span1">da je prethodnu noć došlo do sukoba između J. i oštećenog. Tada je P. S. pokušala da iz razdvoji, ali je dobila udarac od J. po glavi. To mu je S. ispričala kada su sjedjeli kod P. narednog dana. </span>
</p>
<p>&nbsp;</p>
<p>
<span class="span1">Dok su sjedjeli u kući oštećenog S. mu je stalno dobacivao u smislu da će kada izađe iz kuće dobiti batine i glavu izgubiti, a u čemu ga je oštećeni podržavao. Pitao je S. zbog čega mu upućuje prijetnje, te da li je možda "navučen" da dođe, nakon čega ga je S. udario pesnicom u predjelu nosa. Nije pružao otpor S, a oštećeni je ustao, stao ispred njega i počeo nešto da mu priča što on nije razumio. Tada se S. obratila oštećenom pitajući ga zbog čega sve to rade i tada je pošao u toalet. Iz toaleta je pozvao policiju i zatražio da dođu kod oštećenog, jer mu je ugrožen život i njemu i S. Po povratku "šapnuo" je S. da se ne sjekira, te da će doći policija. Nakon toga, ustali su i oštećeni i S. i počeli da ga vuku, a S. ga je nekoliko puta udario pesnicom u predjelu lica i leđa. Dozvolili su mu da ispaliti dvije-tri cigarete, a potom su mu oštećeni i S. rekli da mu je vrijeme isteklo, pa su ga zajedno podigli sa patosa i počeli da ga vuku prema izlazu iz stana, udarajući ga pesnicama. Dok su ga vukli, zapazio je na dječjem stolu nož. S. je pokušala da ga brani, vukući S. Međutim, izvukli su ga na hodnik i dok ga je oštećeni držao, S. je uzeo motornu testeru koja se nalazila u hodniku i pokušavao da je upali, što je on doživljavao da će da ga tom testerom isiječe. U tom momentu mu je "pao mrak na oči". Razmišljao je kako da pobjegne, međutim oštećeni ga je držao, tako da su mijenjali položaj tijela jedan u odnosu na drugog. Pošto nije uspio da se otme od oštećenog, udario ga je nožem. Tada je mislio da ga je udario nožem u predjelu ramena. Međutim, nakon toga je saznao da je povrijeđen u predjelu glave. Ne zna da li ga je udario jedan put ili dva puta. Usled udarca nož se slomio, a oštećeni ga je tada pustio. Pobjegao je u sobu u kojoj se prethodno nalazio, a uz put je odbacio nož. Nije vidio kako je nož izgledao. U sobi se nalazio i P. R. koji je sa njim došao, kao i žena oštećenog i njihovo troje maloljetne djece. Sobu u koju je ušao je za sobom zaključao. Za svo vrijeme i kada je nožem udario oštećenog i nakon toga kada je bježao u sobu, S. je pokušavao da upali motornu testeru. Prošlo je oko nepun minut, S. je pokucala na vrata od sobe, govoreći mu da je došla policija. Tada je, pao u nesvijest. </span>
</p>
<p>&nbsp;</p>
<p>
<span class="span1">Tvrdi da nije imao namjeru da povrijedi oštećenog, već samo da spasi svoj život, te da je zadobio povrede koje su mu nanijeli oštećeni i S, o čemu posjeduje dokumentaciju. </span>
</p>
<p>&nbsp;</p>
<p>
<span class="span1">Oštećenog je upoznao prije godinu dana, u bolnici u P, gdje ga je posjetio na traženje P. S. Suprugu oštećenog je upoznao prije oštećenog i to kada je pošao u bolnicu da posjeti dijete P. S, u kojoj sobi se nalazila supruga oštećenog sa svojim djetetom. Od dana kada su se upoznali oštećenog nije viđao, ali su se više puta čuli telefonom. </span>
</p>
<p>&nbsp;</p>
<p>
<span class="span1">Na pretresu je ponovio iskaz iz istrage, stim što je pojasnio da je toga dana pozivao S, a ne R, te da je potom pozivao i oštećenog tri puta, a oštećeni njega desetak puta. Oštećenog je pozivao kada su pošli, zatim i kada su prošli most na T. Tada je supruga oštećenog, razgovarala sa njim telefonom. Navodi da ga je S. i ranije napadao. Prije mjesec dana u restoranu "H" ga je gledao provokativno. Te večeri oštećeni bio toliko pijan, tako da nije mogao da rastumači šta je govorio. Smatra da je susret te večeri organizovala R. Dok se svađao sa S. i oštećeni se na njega "natresao". Govorio je da nema potrebe da se svađa sa S, što je S. prihvatio, </span><span class="span1">nakon čega su se pomirili. Međutim, nakon toga, po proteku kraćeg vremena S. ga je ponovo udario. </span>
</p>
<p>&nbsp;</p>
<p>
<span class="span1">Pošto su mu dozvolili da ispali nekolike cigarete, prvo je došao do njega oštećeni i povukao ga, a odmah je za njim došao i S, pa je tada pao na patos i na stolu napipao nož. Tvrdi da kada je došao, na hodniku je bilo upaljeno svijetlo a na hodniku se nije nalazila motorna testera, a kasnije je svijetlo bilo ugašeno i testera se nalazila na hodniku. Pojasnio je da dok se gurao sa oštećenim na hodniku da je S. dva puta pokušavao da upali motornu testeru, a pošto nije uspio, zamahivao je testerom u njegovom pravcu sa namjerom da ga povrijedi. Dok je S. zamahivao testerom, oštećeni ga je držao i misli da je tada oštećenog zakačio nožem. Potom su došla dva lica za koja je mislio da su lica sa kojima mu je oštećeni prijetio da će ga ubiti. Ušao je u sobu i zaključao se, a potom je došla policija. </span>
</p>
<p>&nbsp;</p>
<p>
<span class="span1">Tvrdi da su R. i S. dali pogrešne brojeve policiji, te da je R. broj ...., preko kojeg broja je kontaktirala sa njim toga dana, te da S. ima i broj mreže 069, a ne samo 068. </span>
</p>
<p>&nbsp;</p>
<p>
<span class="span1">Toga dana sa P. S. se čuo dva puta, a svaki dan se čujo i po više puta. O događaju koji se desio između oštećenog i lica po prezimenu J. saznao je prije ovog događaja, jer mu je S. ispričala da je J. ošamario i to prije nego što su pošli kod oštećenog. </span>
</p>
<p>&nbsp;</p>
<p>
<span class="span1">Nije zapazio momenat kada je ugašeno svijetlo na hodniku, a predočava da je oštećeni dva puta izlazio iz prostorije u kojoj su se nalazili, te da je svijetlo u hodniku bilo upaljeno kada je izašao i pozvao policiju, a da je i nakon toga oštećeni izlazio na hodnik. </span>
</p>
<p>
<span class="span1"> </span>
</p>
<p>
<span class="span1">U završnoj riječi branilac optuženog je mišljenja da izvedeni dokazi tokom postupka nijesu na pouzdan način ukazali da je optuženi počinio krivično djelo stavljeno mu na teret, te cijeni da je optuženi djelo počinio u nužnoj odbrani, pa je zbog toga predložio da ga sud oslobodi od optužbe. </span>
</p>
<p>&nbsp;</p>
<p>
<span class="span1">Optuženi je prihvatio u potpunosti završnu riječ svog branioca, te istakao da nema drugo šta dodati. </span>
</p>
<p>&nbsp;</p>
<p>
<span class="span1">Sud je u dokaznom postupku na glavnom pretresu izveo dokaze: pročitao: </span><span class="span1">iskaze svjedoka S. S. i P. S., sa zapisnika o glavnom pred ovim sudom dana 14.09.2016 godine; D. T, L. Ž, A. S. i P. R, sa zapisnika o glavnom pretresu pred ovim sudom dana 20.10.2016 godine; svjedoka </span><span class="span1">B.M. sa zapisnika o saslušanju pred tužiocem dana 31.03.2016 godine; svjedokinje M. R. sa zapisnika o glavnom pretresu od 30.11.2016 godine;  zapisnik o uviđaju Osnovnog državnog tužilaštva u P, Ktr. br. 19/16 od 12.02.2016 godine, sa skicom lica mjesta; službenu zabilješku Uprave policije OB Ž. 73-03 br. 240/16-483/23 od 05.04.2016 godine; izvještaj o kriminalističko-tehničkom pregledu lica mjesta, sačinjen od strane CB P, br.knjige uviđaja 70/16; izvještaj Kliničkog centra Crne Gore o analizi prisustva alkohola u krvi kod oštećenog Dž. T. br. 246 od 24.02.2016 godine; izvještaj Kliničkog centra Crne Gore o analizi prisustva alkohola u krvi kod okrivljenog B. M. br. 247 od 24.02.2016 godine; izvještaj Kliničkog centra Crne Gore o analizi prisustva alkohola u krvi kod P. R. br. 248 od 24.02.2016 godine; nalaz i mišljenje vještaka za telekomunikacije Š. S. iz B. P. od 09.03.2016 godine; nalaz i mišljenje vještaka specijaliste za sudsku </span><span class="span1">medicinu dr. N. R. iz P. od 13.04.2016 godine; dopunski nalaz i mišljenje vještaka specijaliste za sudsku medicinu dr. N. R. iz P. od 17.06.2016 godine; nalaz i mišljenje vještaka psihijatra dr. G. K. od 01.07.2016 godine; izvod iz registra kaznennih evidencija Ministarstva pravde Crne Gore, br. 85/17 od 25.05.2017 godine; pojašnjenje vještaka R. N. sa zapisnika o glavnom pretresu pred ovim sudom dana 30.11.2016 godine;</span><span class="span1"> presudu Osnovnog suda u P, P. br. 282/17 od 17.05.2017 godine;</span><span class="span3"> </span><span class="span1">izvršio uvid u: listing - CD ostvarenih komunikacija operatera Društva za telkomunikacije "M-tel" DOO za brojeve telefona .... i ....;  listing - CD ostvarenih komunikacija operatea "Telenor" DOO Podgorica za broj telefona .....; listing - CD ostvarenih komunikacija operatera "T-com" za brojeve telefona ...., ....., ..... i .....; otpusnu listu sa epikrizom Klničkog centra Crne Gore na ime oštećenog Dž. T, mat.broj istorije bolesti 3380/2016/134/102; otpusnu listu sa epikrizom Opšte bolnice P. na ime oštećenog Dž. T, matični broj istorije bolesti 491/2016; izvještaj ljekara specijaliste Kliničkog centra Crne Gore na ime Dž. T. od 14.03.2016 godine; izvještaj ljekara specijaliste Opšte bolnice P, broj protokola 865 od 12.02.2016 godine, na ime oštećenog Dž. T; izvještaj ljekara specijaliste Opšte bolnice P, broj protokola 864 od 12.02.2016 godine, na ime oštećenog Dž. T; izvještaj ljekara specijalsite Kliničkog centra Crne Gore broj protokola 2809 od 13.02.2016 godine, na ime oštećenog Dž. T; izvještaj ljekara za HMP bez broja protokola od 12.02.2016 godnie, na ime okrivljenog B. M; izvještaj Forenzičkog centra o DNK vještačenju br. 732/16 sa nalazom i mišljenjem vještaka J. J, mob.biol. i fiziologa; izvještaj Forenzičkog centra o tasološkom vještačenju br. 733/16/1 sa nalazom i mišljenjem vještaka S. D, dipl.ing; medicinsku dokumentaciju na ime okrivljenog B. M. dostavljena od strane ZIKS-a - Zatvora Bijelo Polje dana 02.06.2016 godine; medicinsku dokumentaciju ZU Specijalne bolnice za psihijatriju Kotor na ime okrivljenog - istorija bolesti, matični broj 10009; foto-dokumentaciju Uprave policje - CB P. br. 70/16 od 12.02.2016 godine, i br. 15-4-16 od 12.02.2016 godine, </span><span class="span1">pa je cijeneći iste i u kontekstu dovodeći ih u vezu sa odbranom optuženog utvrdio činjenično stanje kao u izreci presude. </span>
</p>
<p>&nbsp;</p>
<p>
<span class="span1">Kao nesporno u ovoj krivično-pravnoj stvari utvrđeno je sledeće činjenčno stanje: </span>
</p>
<p>&nbsp;</p>
<p>
<span class="span1">Optuženi B. je toga dana zajedno sa svojom prijateljicom P.S, došao na stan kod oštećenog Dž. T. i njegove nevjenčane supruge M. R. Isti su se od ranije poznavali. Sa optuženim je došao i njihov poznanik P. R. Na stanu kod oštećenog se nalazio i S. S. koji je bio u negovoru sa optuženim. </span>
</p>
<p>&nbsp;</p>
<p>
<span class="span1">Po dolasku, došlo je do svađe u kojoj je optuženi nožem nanio povrede oštećenom Dž. </span>
</p>
<p>&nbsp;</p>
<p>
<span class="span1">Nesporno je da su se i optuženi i oštećeni, kao i svjedok P. nalazili u pijanom stanju kada se događaj desio, te je nesporno da je prethodnog dana došlo do svađe u kafani na Ž. između oštećenog J.R, te da se P. S. tada umiješala i da joj je J. udario šamar. </span>
</p>
<p>&nbsp;</p>
<p>
<span class="span1">Da je oštećeni Dž. T. zadobio tjelesne povrede u vidu: </span><span class="span1">ubodne rane u desnoj tjemeno - slepoočnom predjelu, sa kanalom koji se nastavlja kroz kosti krova lobanje i završava u tkivu velikog mozga u dužini od oko 2 cm, gdje je u prostoru rane ostao prelomljeni vrh noža i ubodnu ranu u lijevoj polovini zadnje strane grudnog koša sa kanalom koji se nastavlja kroz zid grudnog koša i završava u tkivu lijevog plućnog krila, kao i ubodnu ranu u predjelu zadnje strane vrata sa kanalom koji se nastavlja i </span><span class="span1">završava u mekim tkivima zadnje strane vrata, potvrđuje se medicinskom dokumentacijom i nalazom vještaka R, a da je povrede oštećenom Dž. u ovom događaju nanio optuženi, ne spori ni sam optuženi. </span>
</p>
<p>&nbsp;</p>
<p>
<span class="span1">Nesporno je da su prilikom pregleda nakon događaja i kod optuženog B. konstatovane povrede bliže opisano medicinskom dokumentacijom i nalazom vještaka</span>
</p>
<p>&nbsp;</p>
<p>
<span class="span1">Da su se optuženi kao i oštećeni i svjedok P. nalazili u stanju alkoholisanosti potvrđuje se izvještajem o prisustvu alkohola u njihovoj krvi, a da su se nalazili obzirom na nađenu koncentraciju alkohola u krvi u pijanom stanju potvrđuje se nalazom vještaka psihijatra. </span>
</p>
<p>&nbsp;</p>
<p>
<span class="span1">Ove činjenice nijesu osporene nijednim izvedenim dokazom, pa ih je sud u potpunosti prihvatio.</span>
</p>
<p>&nbsp;</p>
<p>
<span class="span1">Međutim, sporno je kako se zaista desio predmetni događaj. Optuženi, kao i svjedokinja P. S. sadržinom opisuju da se događaj desio u bitnom na jedan, dok oštećeni i svjedokinja M. R, kao i svjedok S. S, opisuju da se događaj desio na sasvim drugačiji način. </span>
</p>
<p>&nbsp;</p>
<p>
<span class="span1">Činjenica je da niti optuženi, niti oštećeni, niti saslušani svjedoci, ne opisuju u potpunosti saglasno kako se događaj desio. </span>
</p>
<p>&nbsp;</p>
<p>
<span class="span1">Uočavaju se određene razlike između kazivanja optuženog i svjedokinje P. S, iako pokušavaju da događaj prikažu na isti način i međusobno osnaže sadržinu svojih iskaza da je optuženi bio napadnut, odnosno da se branio i da je to razlog zbog čega je nanio povrede oštećenom Dž. </span>
</p>
<p>&nbsp;</p>
<p>
<span class="span1">Tako, svjedokinja P. S. u bitnom predočava da optuženog poznaje jer je bio prijatelj sa njenim bivšim suprugom, pa su i nakon toga ostali u dobrim odnosima, tako da i često kontaktiraju putem mobilnog telefona. Njen broj telefona je ..... Suprugu oštećenog je upoznala prije godinu dana u bolnici gdje je ležala sa djetetom, a nakon toga su nastavili da se viđaju i posjećuju, tako da je išla kod supruge oštećenog tri-četiri puta. Oštećenog je upoznala prije godinu dana u bolnicu kada je dolazio da posjeti suprugu i dijete. </span>
</p>
<p>&nbsp;</p>
<p>
<span class="span1">Dana, 12.02.2016 godine, pozvao je P. R. da mu očisti stan za novac. Kada je došla u njegov stan u istom se nalazio optuženi. Potom je pozvala supruga oštećenog R. preko broja ..., a po proteku oko 15 minuta i R. suprug oštećeni T. Ne zna da li preko R. ili njegovog broja telefona. Oštećeni je pitao da li je optuženi sa njom i tražio je da priča sa njim. Pošto je na telefonu bio uključen zvučnik, čula je razgovor između optuženog i oštećenog. Oštećeni je pozvao optuženog da dođe kod njega na stan, a pošto mu je isti rekao da su sa njim P, kao i ona, oštećeni je pozvao i njih. Na pitanje optuženog da li ima ko na stanu, nije odgovorio. Kod oštećenog su stigli oko 17,15 h. S. je odbio da se pozdravi sa optuženim po dolasku. </span>
</p>
<p>&nbsp;</p>
<p>
<span class="span1">Nakon proteka kraćeg vremena od njihovog dolaska, oštećeni je počeo da se svađa sa optuženim, a svađa je počela na način što je oštećeni pitao optuženog da li je on njemu prijetio po P. kafanama, pominjući kafanu vlasnika M. i Dž.K. Optuženi mu je odgovorio da to nije tačno, a da to mogu provjeriti preko Kovačevića. Tada se u </span><span class="span1">svađu umiješao S, vrijeđajući optuženog. Optuženi je rekao oštećenom da je došao kod njega da popije kao čovjek rakiju i da ide kući, a ne da se svađa. Dok su se svađali oštećeni, optuženi i S, upitala je R. otkud se S. našao kod njih u stanu, obzirom da joj je bilo poznato da ranije nije dolazio, na šta joj je R. odgovorila da je došao da uzme neku garderobu, te da je došao da pita oštećenog da li će da radi na sječi šume sa njim. Poznato joj je da je S. optuženom u jednoj svađi polomio rebro i vilicu i da mu prijeti po P. da će mu polomiti ruke i noge kada ga sretne. To joj je R. govorila više puta, a i dva mjeseca prije ovog događaja. Međutim, nije govorila da je od S. čula da prijeti optuženom. </span>
</p>
<p>&nbsp;</p>
<p>
<span class="span1">Kada je optuženi tražio da ga puste da popije kafu i da ide kući, oštećeni je ustao i unio se u lice optuženom govoreći da iz kuće može izaći živ, ali da sa raskrsnice sa Nj. sigurno neće, jer je pozvao ljude da opkole raskrsnicu i da ga čekaju. Optuženi je pitao R. jeli mu ona to sve namjestila, na šta je odgovorila da nije, ali se smijala. Tada je ustao S. i pesnicom udario optuženog u predjelu lica ispod desnog oka. Na njenu molbu S. je prestao da ga udara i na njeno insistiranje su se pomirili, pružajući ruku jedan drugom. Kada je to vidio oštećeni je počeo ponovo da se unosi u lice optuženom, ponavljajući da će mu platiti za sve ono što je govorio po P. kafanama, na šta optuženi nije odgovarao, već je ustao i otišao do toaleta, gdje se zadržao četiri do pet minuta. Sjeo je pored nje i pošto je zapazio da je uplašena, tiho joj rekao da je pozvao policiju. Drugi to nijesu mogli čuti. Tada je oštećeni ponovo ustao, tražeći od optuženog da "oprobaju snagu" i da izađu napolje, na šta mu je optuženi odgovorio da "ako im je cilj da ga ubiju, neka to urade, ali da prethodno izvedu djecu da se ne traumiraju". </span>
</p>
<p>&nbsp;</p>
<p>
<span class="span1">Zatražila je od optuženog da idu za P. i kada je ustao i počeo da oblači jaknu, oštećeni ga je povukao za jaknu sa prednje strane i oborio na stolicu koja se nalazila u dnevnoj sobi. Ustao je i S, ali nije vidjela da li je imao kontakt sa optuženim. Optuženi je pokušavao da ustane, međutim, oštećeni ga je hvatao za jaknu i vukao ga od stolice po polovine dnevne sobe. Tada se optuženi nalazio u stojećem položaju i vidjela je da je oštećeni krenuo da ga udari pesnicom u predjelu glave, na šta je optuženi postavio ruku. Nastala je vriska djece, kao i supruge oštećenog. Ustala je i krenula prema optuženom, a S. je krenuo prema izlazu iz dnevne sobe, a za njim oštećeni, a iza oštećenog optuženi. Čula je u hodniku kada je optuženi rekao "joj druže, udari me S. motornom šegom". Izašla je na hodnik i stala ispred S. koji je držao motornu šegu u rukama podignutu u vis, a optuženi se vratio u dnevnu sobu i zaključao vrata sa unutrašnje strane. U toj sobi su se nalazili supruga oštećenog, njihova djeca i P. R. Na hodniku se nalazio oštećeni, koji je zapomagao. Vidjela je da mu krv teče niz čelo. S. je i dalje držao motornu testeru podignutu u vis. Po proteku oko minut, došla su dva lica za koje je pomislila da je policija. Zatim je pozvala optuženog, govoreći mu da je došla policija, te da otvori vrata. Pošto je optuženi otvorio vrata, po proteku 10-20 sekundi došla je policija. </span>
</p>
<p>&nbsp;</p>
<p>
<span class="span1">Dok je policija izvodila optuženog iz kuće, S. ga je udario pesnicom u predjelu nosa. Optuženom se otvorila krv, a potom je pao i izgubio svijest. S. je govorio nakon što je optuženi pao da se folira. </span>
</p>
<p>&nbsp;</p>
<p>
<span class="span1">Predočila je da je prethodne večeri bila u društvu sa B. R. i oštećenim u kafani "J" kada je došlo do svađe između oštećenog i lica po prezimenu J.. J. je prišao do stola za koji su oni sjedjeli, povukao oštećenog za majcu i udario ga nogom u predjelu grudi, od kojeg udaraca je oštećeni pao na pod. Kada je pokušala da ih </span><span class="span1">razdvoji, Ja. joj je udario šamar, nakon čega je neko lice po prezimenu B. izvelo iz lokala. Pošto su dali izjavu policiji, došla je kod kuće oštećenog, gdje je prespavala i naredni dan pošla za P. </span>
</p>
<p>&nbsp;</p>
<p>
<span class="span1">Za događaj koji se desio prethodnog dana ispričala je optuženom naredni dan kada su se nalazili u stanu P. R. </span>
</p>
<p>&nbsp;</p>
<p>
<span class="span1">Razgovor između oštećenog i optuženog koji su vodili preko njenog telefona kada se nalazila u stanu P. R. mogao se čuti i P. jer je bio uključen zvučnik. </span>
</p>
<p>&nbsp;</p>
<p>
<span class="span1">Na pretresu je ponovila iskaz iz istrage, stim što je pojasnila da kada je R. pozvao da dođe kod njega da mu čisti stan, da joj je rekao da se u stanu nalazi i optuženi. </span>
</p>
<p>&nbsp;</p>
<p>
<span class="span1">Navodi da je oštećeni pozivao optuženog kada su se nalazili u stanu kod Potpare i da su tada slušali šta su razgovarali jer je bio uključen zvučnik. Nakon prvog poziva optuženog je više puta pozivao oštećeni, interesujući se da li su pošli. </span>
</p>
<p>&nbsp;</p>
<p>
<span class="span1">Pojašnjava da je S. prvo udario optuženog, a da ga je potom oštećeni oborio na stolicu. Nije vidjela da li je i kada optuženi uzeo nož, niti da je nožem povrijedio oštećenog, a vidjela je kada je S. mačem od motorne testere udario optuženog u predjelu ruke. </span>
</p>
<p>&nbsp;</p>
<p>
<span class="span1">Prethodnog dana napisala je poruku optuženom da je imala probleme i to nakon što joj je on poslao poruku, pitajući je šta radi. </span>
</p>
<p>&nbsp;</p>
<p>
<span class="span1">Analizirajući iskaz ove svjedokinje i sadržinu odbrane optuženog uočavaju se određene razlike kako u njihovom međusobnom kazivanju, tako i različito u njihovom kazivanju tokom raznih faza postupka. </span>
</p>
<p>&nbsp;</p>
<p>
<span class="span1">Tako, optuženi tvrdi da mu je S. prvo dobacivao, a potom ga udario pesnicom u predjelu nosa, a po proteku izvjesnog vremena da su ga oštećeni i S. vukli, a potom S. nekoliko puta udario pesnicom u predjelu lica i leđa, nakon čega su mu dozvolili da ispali nekolike cigarete, a potom podigli sa patosa i počeli da vuku prema izlazu, udarajući ga pesnicama. Zapazio je nož na dječjem stolu. Dok ga je oštećeni držao, S. je pokušavao da upali motornu testeru. Tada mu je "pao mrak na oči" i pošto nije uspio da se otme od oštećenog koji ga je držao, udario ga je nožem. Ne zna da li jedan put ili dva puta, nakon čega ga je oštećeni pustio, a on pobjegao u sobu. </span>
</p>
<p>&nbsp;</p>
<p>
<span class="span1">Svjedokinja S. tvrdi da je konflikt započeo kada se oštećeni počeo svađati sa optuženim, pitajući ga zbog čega mu je prijetio po P. kafanama, a da se tada u svađu umiješao S. Optuženi je tražio da ga puste kući, potom je oštećeni ustao, unoseći mu se u lice i govoreći da iz kuće može izaći živ, a da sa raskrsnice neće živ poći, jer je organizovao neke ljude da ga čekaju. Tvrdi da je nakon toga S. ustao i udario optuženog u predjelu desnog oka, da su se nakon toga pomirili, a da mu se potom oštećeni unosio u lice i pozivao ga na tuču, te kada je optuženi pokušao da obuče jaknu sa namjerom da ide kući, da ga je oštećeni povukao za jaknu i oborio na stolicu, te da nije dozvoljavao optuženom da ustane, već ga je tako vukao do polovine dnevne sobe i krenuo pesnicom da ga udari u predjelu glave, kada je optuženi postavio ruku. Tvrdi da je tada čula vrisku djece, a S. je tada krenuo prema </span><span class="span1">izlazu iz dnevne sobe, a za njim oštećeni, a iza oštećenog optuženi. Izašla je na hodnik i stala ispred S, koji je držao metalnu testeru, a prethodno je čula optuženog kada je rekao da ga je S. povrijedio testerom. Nakon što je stala ispred S, optuženi se vratio u sobu i zaključao se. </span>
</p>
<p>
<span class="span1"> </span>
</p>
<p>
<span class="span1">Predočila je da je S. udario optuženog u predjelu nosa kada ga je izvodila policija iz kuće. Međutim, svjedokinja je prvo tvrdila da nije zapazila da je S. imao konflit sa optuženim sve do momenta kada ga je policija izvodila nakon događaja, da bi kasnije na pretresu tvrdila da je S. optuženog prvo udario, a da ga je potom oštećeni oborio na stolicu, te je prvo ustvrdila da je čula kada je optuženi rekao da ga je S. povrijedio motornom testerom,a potom na pretresu da je to i vidjela. </span>
</p>
<p>&nbsp;</p>
<p>
<span class="span1">Dakle, optuženi i svjedokinja S. različito opisuju na koji način se desio događaj, što čini neuvjerljivom i odbranu optuženog i iskaz ove svjedokinje. </span>
</p>
<p>&nbsp;</p>
<p>
<span class="span1">Po nalaženju suda, ako je optuženi bio napadnut, kako tvrdi, za očekivati je da će na isti način predstaviti kako se događaj desio, jer nijesu postojali nikakvi razlozi da to ne zapaze, a posebno razlozi za svjedokinju S, koja je, kako proizilazi iz dokaza, bila u neposrednoj blizini aktera dešavanja i morala je vidjeti šta se dešavalo. Svjedokinja opisuje radnje koje su preduzimali oštećeni i svjedok S, do u detalje, ali ne i radnje koje je preduzimao optuženi i na koji način. Nelogično je i nestvarno da nije vidjela kada i kako je povrede optuženi nanio oštećenom, a posebno imajući u vidu da je optuženi tri puta udario nožem oštećenog. </span>
</p>
<p>&nbsp;</p>
<p>
<span class="span1">Očigledno je da ova svjedokinja pokušava da zaštiti optuženog, sa razloga što sa njim živi u bliskim odnosima, pa stoga, pokušava da uvjeri sud da se optuženi branio od napada oštećenog. </span>
</p>
<p>&nbsp;</p>
<p>
<span class="span1">Svjedokinja je mijenjala iskaz vezano za radnje koje je preduzimao svjedok S, navodeći prvo da nije vidjela da je S. udario optuženog, a potom da ga je oštećeni oborio na stolicu, da bi potom na pretresu ustvrdila da je to vidjela. </span>
</p>
<p>&nbsp;</p>
<p>
<span class="span1">Po nalaženju suda, izmijenjenim iskazom želi da usloži situaciju i prikaže veću ugroženost optuženog i na taj način pokušava da opravda njegovo postupanje, a sve sa ciljem da uvjeri sud da se morao braniti, obzirom na nesporno da je nanio povrede oštećenom. </span>
</p>
<p>&nbsp;</p>
<p>
<span class="span1">Svjedok Dž. T, svjedokinja M. R. i svjedok S. S. opisuju da se događaj desio na sasvim drugačiji način u odnosu na odbranu optuženog i kazivanje svjedokinje P. S. Međutim, zapažaju se i međusobne razlike u kazivanju ovih svjedoka, kao i različitost u njihovom kazivanju tokom raznih faza postupka. </span>
</p>
<p>&nbsp;</p>
<p>
<span class="span1">Tako, svjedok - oštećeni Dž. T. tokom postupka u bitnom je predočio da živi kao podstanar u Nj. sa suprugom i troje maloljetno djece. U martu mjesecu prethodne godine bio je u bolnici, pa je tada na poziv njegove supruge u posjetu došla P. S. sa još jednim licem, koje mu se predstavilo prezimenom B. To lice nije poznavao, a majka mu je kasnije rekla da je dolazilo sa P. S. u njihovu kuću. Obzirom da je čuo neke priče o njemu, tražio je od supruge da pozove P. S. i da je upozori da više sa njim ne dolazi. Međutim, supruga mu je kazala da je krajem marta iste godine u njihovu kuću dolazio sa S. Sa njim se nije osim kako je predstavio nikada sretao, niti razgovarao. </span>
</p>
<p>&nbsp;</p>
<p>
<span class="span1">Dana, 12.02.2016 godine, bio je u stanu kada je došao S, koga do tada nije poznavao. Kazao je da je došao u Nj. da uzme stvari od nekog čovjeka. Po njegovom dolasku po proteku dva-tri minuta, došla je P. S. i sada optuženi, kao i lice po prezimenu P. </span>
</p>
<p>&nbsp;</p>
<p>
<span class="span1">Oko sat prije nego što su došli zazvonio je telefon njegovog djeteta, čiji je broj ......., na koji poziv se on javio. Predstavilo mu se lice po prezimenu B, i kazalo mu da će doći sa S. kod njega, što je on prihvatio. Pretpostavlja da je taj broj telefona dala S. njegova supruga, a ona optuženom. Nije znao da će sa njim osim S. doći i drugo lice. Odmah po ulasku, a nakon što su sjeli, S. mu je počela nešto govoriti u vezi njegove supruge. Za to vrijeme optuženi se okrenuo put S. mahući rukama prema njemu. Nije zapazio da je optuženi udario S.. Na to mu je S. rekao "pusti me, odmakni se od mene, ima mjesta gdje ćemo se gledati, ovdje su djeca". Nakon toga je optuženi predložio da idu u jedan lokal na Ž, što je on odbio. Potom je optuženi govorio da je jak i da mu niko ništa ne može. Nakon tih riječi, razmišljao je da pozove policiju, pa je dva puta izlazio na hodnik. Misli da je zadnji put počeo da kuca broj policije kada je optuženi izašao iz dnevne sobe i udario ga nečim u predjelu prednje strane grudi. Osjetio je mučninu i savio se, a optuženi ga je tada dva puta udario i u predjelu vrata i u predjelu leđa. Nije zapazio da optuženi ima neki predmet u rukama. Nakon toga, zadobio je udarac i u predjelu glave i tada je vidio da optuženi drži nešto u rukama. Prije nego što ga je udario optuženi tim predmetom u predjelu glave, vidio je iza svojih leđa S.  koji je držao motornu testeru. Pomislio je da će da ga udari, pa je rukom udario u testeru i ona je ispala. Nakon toga ga je optuženi udario tim predmetom, od kojeg mu je dio ostao u glavi. Nejasno mu je kako se S. našao na hodniku, i što je uzimao motornu testeru. Nakon što je povrijeđen čuo je kada je S. rekao "đe ubiste noćas prava čovjeka", po osnovu čega je zaključio da nije imao namjeru da ga povrijedi. Ne sjeća se svih detalja, pa ni kada su došli A. S. i B. M. Zapazio je kada je došla policija. Nije vidio gdje su se nalazili P. S. i njegova supruga, kao ni P. kada ga je optuženi udario tim predmeom u predjelu glave. Smatra da su oni mogli vidjeti kada je zadobio udarac, obzirom da su vrata dnevne sobe bila otvorena. </span>
</p>
<p>&nbsp;</p>
<p>
<span class="span1">Prethodnog dana u kafani "J" na Ž. posvađao se sa J. R, koji ga je povukao za rame, usled čega je pao sa stolice. Tada su P. S. i J. nešto raspravljali i neko je tada od njih drugom udario jedan ili više šamara, što nije vidio. Zbog toga su išli u policiju radi davanja izjave, a nakon toga su oko tri-četiri sata pošli kod njega na stan, gdje su sjedjeli do zore. Stan su oko osam časova napustili B. i P, a po proteku 15 minuta B. se vratio i na insisitranje B. pošli su na Ž. u kafanu koju drži njegov zet. </span>
</p>
<p>&nbsp;</p>
<p>
<span class="span1">Tvrdi da nikada optuženog nije pozivao telefonom, te da između optuženog i S. tada nije bilo nikakvog fizičkog kontakta osim što je optuženi mahao rukama prema S. kada je došao na stan. Nije vidio da je S. pokušao da upali motornu testeru, već samo da je istu držao, tako da mu se mač u jednom momentu našao pored glave. Tada je optuženi bio udaljen od njega oko pola metra udesno. </span>
</p>
<p>&nbsp;</p>
<p>
<span class="span1">Posjedovao je telefone sa brojevima kartica .... i ..... </span>
</p>
<p>&nbsp;</p>
<p>
<span class="span1">Na pretresu je ponovio iskaz iz istrage, sa razlikom što je naznačio da S. nije govorio zbog čega je došao kada se pojavio na vratima njegove kuće, te da je tačno </span><span class="span1">da je toga dana razgovarao sa optuženim preko telefona, ali ne zna da li preko telefona svoje supruge ili svog djeteta. </span>
</p>
<p>&nbsp;</p>
<p>
<span class="span1">Dalje, suprotno istrazi, navodi da optuženom nije govorio da dođe kod njega. Kao tačnim je naznačio da je sigurno da je S. govorio da treba da uzme stvari od nekog komšije kod kojeg je ranije stanovao, a da je na pretresu kada se izjašnjavao mislio da S. nije trebao da uzme stvari iz njegovog stana, nego iz stana njegovog komšije. </span>
</p>
<p>&nbsp;</p>
<p>
<span class="span1">Kao tačnim označava da ga je optuženi pozvao toga dana, ali ne na njegov broj, već na broj supruge ili djeteta, te da je tačno da je toga dana razgovarao sa njim i da tada optuženom nije govorio da dođe kod njega na stan. Kasnije je saznao da je njegova supruga R. slala više poruka S. i on njoj, a sadržina tih poruka se odnosila da ukoliko R. i S. budu pitali zbog čega je S. došao na njegov stan da kažu sa razloga kako bi ga pitao da radi sa njim u šumi na sječi stabala, a o čemu ga S. te večeri nije bilo šta pitao. </span>
</p>
<p>&nbsp;</p>
<p>
<span class="span1">Ne zna sa kojim brojem se koristio S. toga dana. R. se koristila brojevima ... ili .... </span>
</p>
<p>&nbsp;</p>
<p>
<span class="span1">Dalje je naveo da S. kada je došao kod njega nije tražio bilo čiji broj telefona, ali mu je poznato da je S. pozivao lice po prezimenu B, jer mu je B. to kasnije rekao, te da je tačno da je tada S. pitao B. da radi na sječi u nekoj šumi, a što se sve dešavlao dva-tri dana prije ovog događaja.</span>
</p>
<p>&nbsp;</p>
<p>
<span class="span1">Misli da optuženi te večeri nije popio više od jedne čašice rakije, a nije zapazio da mu je neko branio da pije, ili pak micao flašu ispred njega, te da je on čitavog dana konzumirao alkohol. Zna da su se optuženi i S. počeli da se svađaju odmah po dolasku optuženog na stan, kada su se i međusobno gurali, ali se ne može izjasniti ko je koga prvi počeo da gura. </span>
</p>
<p>&nbsp;</p>
<p>
<span class="span1">Dok su se svađali, oba su mahali rukama jedan prema drugom, ali ne zna ko je prvi svađu započeo. Nije vidio da je te večeri neko udario optuženog, a tvrdi da on nije. Ukoliko je optuženi zadobio neke povrede, smatra su iste nastale kada je udario glavom o patos, nakon što je izašao iz sobe i legao na patos, a što je vidio. </span>
</p>
<p>&nbsp;</p>
<p>
<span class="span1">Tvrdi da svijetlo na hodniku nije radilo, a da se motorna testera nalazila na hodniku. </span>
</p>
<p>&nbsp;</p>
<p>
<span class="span1">Svjedokinja M. R. u istrazi predočava  da je dana 12.02.2016 godine, u njihov stan došao S. i tražio od njenog supruga broj B. R, sa kojim je njen suprug radio. Na poziv oštećenog, S. je ušao u stan. Sjedjeli su i pili alkohol. Po proteku oko pola sata od kada je došao S, u stan su došli  P. S, optuženi i P. R. Nije joj bilo poznato da oni trebaju da dođu, a o tome je suprug nije obavijestio. Ne zna da li je njen suprug znao da treba da dođu. Zapazila je kada je optuženi pružio ruku S, koji nije htio da se rukuje. Optuženi je sjeo na kauč pored kauča na kojem je sjedio S. i počeo da ga provocira. Na to mu je S. rekao da to nije kafana da se svađaju i da straše djecu. Optuženi je zatražio da izađu pred vrata, i da se rasprave. S. je zatvorio flašu sa rakijom i rekao joj da skloni bocu, što je ona i uradila. Optuženi je tražio da mu naspe rakiju, što ona nije prihvatila. Nakon toga, optuženi se obratio njenom suprugu, sada oštećenom, pitajući ga o događaju koji se prethodne večeri desio na Ž. u kafani "J" u </span><span class="span1">kojoj su se nalazili u društvu P. S, B. R. i njen suprug. S. joj je te večeri ispričala da je ošamarila nekog J, a posle toga i on je ošamario nju, a da su se prethodno posvađali sada oštećeni i J. Kada je optuženi pitao oštećenog o događaju koji se desio u kafani, čula je da je neko prigovorio oštećenom zbog čega je dozvolio da J. ošamari S. Potom je optuženi počeo da vrijeđa S, govoreći mu da je "štenac" i to kada je S. ustao sa namjerom da ide kući. Međutim, oštećeni ga je zamolio da ne ide. Nakon toga optuženi je ustao i otišao u kupatilo. Zapazila je da je sa sobom ponio telefon. Rekao je da će da zove brata. Po povratku, sjeo je na kauč, okrenuo se prema oštećenom, govoreći mu da će jedan od njih te večeri biti mrtav. To se odnosilo na S. i oštećenog. Nakon toga, oštećeni je izašao u hodnik i pozvao policiju, ali ne zna da li sa broja 068 ili 069. Potom je ponovo izašao u hodnik, a za njim i S. koji je pošao u kupatilo i kada su izašli u hodnik vidjela je kada je optuženi "skočio" i pošao put S. Nije vidjela kada je optuženi uzeo nož koji se nalazio na drugom stolu i sa kojim je rezala pršutu. Vidjela je kada je optuženi udario oštećenog u predjelu leđa i to kada je tijelo oštećenog bilo u malo savijenom položaju prema naprijed. Tada su djeca počela da vrište. Okrenula se prema njima. Nije vidjela momenat kada je optuženi udario nožem oštećenog u predjelu glave. Vidjela je kada su se optuženi i oštećeni pogurali i posle toga je optuženi udario oštećenog. Optuženi se tada nalazio blizu ulaznih vrata dnevne sobe, a S. dalje u hodnik i razvađao je optuženog i oštećenog. Nakon što je udario oštećenog, optuženi se vratio u dnevnu sobu i tada je vidjela slomljen nož u njegovoj ruci. Zaključao je vrata dnevne sobe sa unutrašnje strane. U toj sobi su se nalazila njena djeca i P. R. Zapazila je da optuženi traži po kući i drugi nož, pa je pitao da li ima u kući drugih noževa, a nakon toga je pozvao policiju, govoreći im "ovdje rade noževi i šege". S. se tada nalazila na hodniku sa S. i oštećenim, a u hodnik je izašla čim su počeli optuženi i oštećeni da se tuku. Nakon toga došli su komšije A. i B, a odmah potom i policija. Po dolasku A. i B, optuženi je otključao sobu, vjerovatno misleći da je to policija jer ih je prethodno pozvao. Po dolasku policije, optuženi je pao na hodnik a S. je tražila vode, govoreći da je on srčani bolesnik. Čula je kada je S. rekao policiji da je udaren čovjek nožem u glavu, pa je i ona potom vidjela slomljen nož u glavi oštećenog. </span>
</p>
<p>&nbsp;</p>
<p>
<span class="span1">U hodniku nije bilo svijetla, jer je bila "crkla sijalica". Na hodniku se nalazila i motorna šega, a koju šegu je njen suprugu koristio prethodni dan. Tvrdi da te večeri niko nije palio šegu, te da nije vidjela da je S. šegu uzimao u ruke. S. je upoznala prije godinu dana u bolnici u P. Od tada su se čujale telefonom skoro svakodnevno. </span>
</p>
<p>&nbsp;</p>
<p>
<span class="span1">Dalje je pojasnila da kada je S. krenuo da ide kući da je tada i optuženi pošao u kupatilo, pa su se na hodniku pogurali, ali nijesu padali. Potom je zamolila S. da se ne svađaju zbog djece, što je on prihvatio. U tom vremenu je koristilka broj telefona ..... </span>
</p>
<p>&nbsp;</p>
<p>
<span class="span1">Na pretresu je dijelom ponovila iskaz iz istrage, stim što je pojasnila da nije vidjela da je S. udarao optuženog, kao ni oštećeni, te da je zapazila kada je optuženi bacio nož na pod i da je polomljen vrh. </span>
</p>
<p>&nbsp;</p>
<p>
<span class="span1">Različito se na pretresu izjasnila, predočavajući da optuženi kada je izašao u hodnik nije govorio da će da zove brata, te da optuženi nije pozivao S. da izađu iz kuće kako bi se raspravljali, da ne zna da li je optuženi pozivao policiju telefonom kada je izašao na hodnik, kao i da nije od nje zahtijevao da mu da drugi nož, ali da je nož tražio po kući, kao i da nije čula da je optuženi govorio da će da pozove brata kada je izašao na hodnik, a što je označila tačnim. </span>
</p>
<p>&nbsp;</p>
<p>
<span class="span1">Dodala se, da se u tom vremenu koristila karticama mreže 067 i 069, te da njeni brojevi telefona nijesu .... i ...., a nije se mogla izjasniti da li se tada koristila brojem telefona ....  </span>
</p>
<p>&nbsp;</p>
<p>
<span class="span1">Dalje je pojasnila da je razgovarala sa S. prije nego što je došao u njihovu kuću, a jedan put mu je poslala i poruku. S. je pitao za broj telefona B, pa pošto nije imala taj broj, pitao je da li se nalazi oštećeni kući. Prije toga bilo je više komunikacija telefonom između njih. Nakon toga, S. je pitao oštećenog za broj B. koji mu je oštećeni dao. </span>
</p>
<p>&nbsp;</p>
<p>
<span class="span1">Tvrdi da je razgovarala sa optuženi prije nego što je on došao na njihov stan, te da nije govorila S. da će optuženi da dođe na stan, jer to nije znala. Optuženog je upoznala prije godinu dana, a S. je znala iz viđenja. Sa optuženim se čak i družila, jer je isti dolazio u njihovu kuću i posjećivao ih. </span>
</p>
<p>&nbsp;</p>
<p>
<span class="span1">Nije mogla objasniti zbog čega je optuženog pozivala toga dana dva puta, a ranije ređe, ali tvrdi da nije bilo drugih razloga za to osim prijateljskih. </span>
</p>
<p>&nbsp;</p>
<p>
<span class="span1">I dana kada se desio događaj razgovarala sa optuženim preko S. broja, jer se optuženi tada nalazio u S. društvu, i tražio je da razgovara sa njom. S. je došao nakon što je ona razgovarala sa optuženim i S. </span>
</p>
<p>&nbsp;</p>
<p>
<span class="span1">Tačno je da je razgovarala sa S. čij broj telefona je tada ..., te da je razgovor trajao dugo, a o čemu su razgovarali, navodi da je to njihova privatna stvar, ali tvrdi da u vezi optuženog nijesu razgovarali. </span>
</p>
<p>&nbsp;</p>
<p>
<span class="span1">Nije čula da je S. prijetio optuženom bilo kada, pa ni da će mu polomiti noge i ruke, ali je čula da je optuženi prijetio oštećenom, ali ne zna razlog zbog čega mu je prijetio. Međutim, kada je komunicirala sa optuženim on nije upućivao oštećenom prijetnje. </span>
</p>
<p>&nbsp;</p>
<p>
<span class="span1">Svjedokinja je tada istakla da je živjela u vanbračnoj zajednici sa oštećenim, te da su njihovi odnosi sada "nikakvi". </span>
</p>
<p>&nbsp;</p>
<p>
<span class="span1">Svjedok S. S. u bitnom tokom postupka predstavlja da se bavi sječom šume, te da je neke stvari ostavio kod S. Dž, koji živi na Nj. nedaleko od stana gdje živi oštećeni. Obzirom da je ponovo pogodio sječu šume i da je bio u saznanju da se neki B, bavi sječom šume kao i oštećeni, pošao je do oštećenog kako bi uzeo broj B. i pozvao ga, jer je bio pogodio novu sječu. Kod oštećenog je došao oko 17,30 h. Oštećeni ga je pozvao u kuću, što je on prihvatio. Supruga oštećenog mu je skuvala kafu, a sa oštećenim je popio dvije-tri čašice rakije. Nakon toga, u kuću oštećenog su došli optuženi, P. R. i P. S. Nije znao da oni treba da dođu, niti mu je oštećeni o tome govorio. Kod oštećenog u kuću su došli oko pola sata po njegovom dolasku. Poznavao ih je od ranije. Kada je ušao u kuću, optuženi mu je pružio ruku, što je on odbio, jer sa njim nije bio u dobrim odnosima. Odmah po dolasku optuženi je počeo sa njim da raspravlja, na šta mu je odgovorio da ne želi da se raspravlja pred djecom i ženama, već da mogu na drugom mjestu. Tada su jedan drugom pružili ruke. Nakon toga se optuženi obratio oštećenom, vezano za događaj koji se desio prethodne noći na Ž. Čuo je kada je optuženi govorio da je neko ošamario P. S. koja se nalazila u društvu oštećenog te večeri. U vezi toga su počeli da se svađaju, tako da mu se u </span><span class="span1">jednom trenutku činilo da će se fizički obračunat. Nakon njihovog dolaska, nije pio rakiju, a zapazio je da oštećeni, P. i  optuženi piju rakiju. Po njegovoj procjeni optuženi je bio u alkoholisanom stanju, pa je zamolio suprugu oštećenog da skloni flašu sa rakijom. Optuženi se tome protivio, pa je on uzeo flašu i dodao je supruzi oštećenog. Nakon toga se optuženi okreće prema njemu i počinje da ga vrijeđa i da mu prijeti, zbog čega je on ustao sa namjerom da ide kući. Oštećeni ga je zamolio da ne ide. Ostao je jer je procijenio da je oštećenog strah da ostane sam sa optuženim. Potom je sjeo na kauč, a optuženi je ustao i prišao do oštećenog govoreći mu da će da ga ubije, da ga zakolje. Potom je optuženi izašao na hodnik, a po proteku pet-šest minuta se vratio, govoreći da će neko te večeri da bude mrtav, a što se odnosilo na njega ili na oštećenog. Potom je sjeo na isto mjesto na koje se nalazio i ranije i nastavio sa prijetnjama. On mu nije govorio bilo šta, međutim oštećeni je nastavio da se raspravlja sa optuženim. Po proteku 15 minuta, od kada se optuženi vratio sa hodnika, pitao je oštećnog gdje se nalazi toalet i pošao prema hodniku. Za njim je pošao oštećeni i pokazao mu gdje je toalet. U hodniku nije bilo svijetla. U jednom momentu začuo je zapomaganje supruge oštećenog i njegove djece. Okrenuo se i vidio optuženog na pragu dnevne sobe kako drži nož u desnoj ruci, sa sječivom koje je bilo okrenuto prema dolje i vidio je kada je zamahnuo da udari oštećenog nožem u položaju kada je oštećeni bio okrenut leđima prema optuženom. Ne zna da li je tada uspio da ga udari ili ne, ali je vidio da ga je potom tim nožem udario u glavu. U tom momentu odgurnuo je oštećenog kako bi ga udaljio od optuženog. Tada se policija pojavila na vratima. </span>
</p>
<p>&nbsp;</p>
<p>
<span class="span1">U momentu kada je optuženi udario nožem oštećenog, P. S, supruga oštećenog i P. R. su se nalazili u dnevnoj sobi, a pošto su vrata na sobi bila otvorena, pretpostavlja da su vidjeli kada je optuženi uzeo nož i krenuo prema oštećenom, pa su zbog toga i zavriskali. </span>
</p>
<p>&nbsp;</p>
<p>
<span class="span1">Te večeri nije imao fizičkog kontakta sa optuženim, a moguće da ga je odugrnuo nakon što je udario oštećenog nožem, ali misli da je tada odgurnuo i oštećenog. </span>
</p>
<p>&nbsp;</p>
<p>
<span class="span1">U hodniku se nalazila motorna testera, a misli da je te večeri nije uzimao u ruke, niti je pokušavao da je upali. Njegov broj telefona je .... Dok su se optuženi i oštećeni svađali, P. je govorio "nemojte ljudi, nemojte pred djecom". </span>
</p>
<p>&nbsp;</p>
<p>
<span class="span1">Tvrdi da nakon sukoba koji je imao sa optuženim prije godinu dana, istom nije prijetio, niti je policija bila obaviještena o tom sukobu. Nakon toga su se sretali, ali se jedan drugom nijesu obraćali. </span>
</p>
<p>&nbsp;</p>
<p>
<span class="span1">Na pretresu je ponovio iskaz iz istrage, stim što je pojasnio da je za njim krenuo oštećeni, kako bi mu pokazao gdje je toalet, te da je za oštećenim krenuo optuženi i da je tada vidio kada je optuženi dva puta udario oštećenog i to u momentu kada se njegovo tijejelo nalazilo malo povijeno naprijed. Optuženi oštećenom zadavao udarce u glavu i dok se to dešavalo policija je ušla u stan. </span>
</p>
<p>&nbsp;</p>
<p>
<span class="span1">Kada je došao u stan oštećenog, oštećeni i njegova supruga su razgovarali sa nekim telefonom, a na hodniku nije bilo upaljeno svijetlo. Ne zna da li se na hodniku nalazila motorna testera. </span>
</p>
<p>&nbsp;</p>
<p>
<span class="span1">Pojasnio je da je sa optuženim nakon nesporazuma kako je opisao imao konflikt u lokalu "H", ali da nije bilo nikakvih kontakata između njih. </span>
</p>
<p>&nbsp;</p>
<p>
<span class="span1">Posjeduje kartice sa brojevima telefona 068 i 069 mreže, a B. je pozivao preko kartice sa mreže .., preko kojeg broja je pozivao i oštećenog nakon toga. </span>
</p>
<p>&nbsp;</p>
<p>
<span class="span1">Tvrdi da te večeri niti on, niti oštećeni nijesu udarali optuženog, niti da su mu upićivali bilo kakve prijetnje. Te večeri nije uzimao motornu testeru. </span>
</p>
<p>&nbsp;</p>
<p>
<span class="span1">Obzirom da je ranije povređivan nožem, "prekinuo mu se film", tako da ne zna tačno šta se dešavalo. </span>
</p>
<p>&nbsp;</p>
<p>
<span class="span1">Prije nego što je došao na stan kod oštećenog kontaktirao je sa suprugom oštećenog R, a preko broja koji mu je dao neko od Dž. sa Ž, a R. se slučajno javila na telefon. Broj oštećenog je tražio jer mu je bilo poznato da se bavio poslovima vezano za sječu šume, pa je namjeravao da se sa oštećenim i sa B. dogovori da zajedno rade na sječi šume. </span>
</p>
<p>&nbsp;</p>
<p>
<span class="span1">Dakle, oštećeni Dž. predočava da je konflikt počeo na način što se optuženi u jednom momentu okrenuo prema S. mašući rukama prema njemu, te da je nakon toga govorio da je jak, da mu niko ništa ne može, te kada je pokušavao da pozove policiju, a da je za njim izašao optuženi i udario ga dva puta, jedan put u predjelu vrata i drugi put u predjelu leđa, nakon čega je vidio S, koji je držao motornu testeru u rukama i pomislio da će ga tom testerom udariti, te da ga je nakon toga optuženi još jedan put udario nekim predmetom u glavu, od kojeg mu je dio ostao u glavi. Navodi da je S. tada rekao "đe ubiste noćas prava čovjeka". </span>
</p>
<p>&nbsp;</p>
<p>
<span class="span1">Različito se u odnosu na istragu izjasnio, te je ustvrdio da nije optuženom govorio da dođe kod njega kada ga je nazvao, kao i da S. nije kod njega tražio broj telefona B, a da je kasnije saznao da su se S. i njegova supruga dogovarali da ukoliko ih neko pita zbog čega je S. došao kod njih, da kažu da je došao kako bi pitao T. da radi sa njim u šumi, a o čemu ga S. te večeri nije bilo šta pitao. </span>
</p>
<p>&nbsp;</p>
<p>
<span class="span1">Svjedokinja R. u bitnom dijelu potvrđuje kazivanje oštećenog i svjedoka S, stim što dodaje da je čula da je neko negodovan zbog toga što je oštećeni dozvolio da J. ošamari S, te tvrdi da je čula kada je optuženi vrijeđao S, govoreći mu da je štenac. </span>
</p>
<p>&nbsp;</p>
<p>
<span class="span1">Različito se izjasnila u dijelu gdje je istakla da je prvo na hodnik izašao oštećeni, dok su oštećeni i svjedok S. istakli da je oštećeni izašao za S, a da je za oštećenim izašao optuženi. </span>
</p>
<p>&nbsp;</p>
<p>
<span class="span1">Dalje navodi da je vidjela kada su se optuženi i oštećeni pogurali i da je nakon toga optuženi udario oštećenog. Tvrdi da je za to vrijeme S. razvađao optuženog i oštećenog. Nakon što je nanio povrede oštećenom optuženi se vratio u dnevnu sobu i zaključao vrata sa unutrašnje strane i nakon toga pozvao policiju, govoreći "ovdje rade noževi i šege". </span>
</p>
<p>&nbsp;</p>
<p>
<span class="span1">Tvrdi i to da je optuženi više puta tim predmetom udario oštećenog. </span>
</p>
<p>&nbsp;</p>
<p>
<span class="span1">Svjedokinja R. je ispoljila nesigurnost u svom kazivanju, različito se izjašnjavajući o nekim činjenicama koje, po nalaženju suda, nijesu od bitnog za predmetni slučaj, osim u dijelu gdje se na pretresu izjasnila da nije zapazila da je optuženi pozivao S. na tuču. </span>
</p>
<p>&nbsp;</p>
<p>
<span class="span1">Iskazala je različitost i protivrječnost u pogledu posjedovanja broja telefona kojim se koristila. </span>
</p>
<p>&nbsp;</p>
<p>
<span class="span1">Označava tačnim, a različito od kazivanja oštećenog, da je S. pitao oštećenog kada je došao na njihov stan za broj B. i da je mu je oštećeni taj broj dao. Kategorična je, kao i oštećeni, te svjedok S, da optuženi B. nije znao da se S. nalazi kod njih na stanu, niti da su oni uopšte znali da će S. doći prije nego što je optuženi najavio dolazak u njihovu kuću. </span>
</p>
<p>&nbsp;</p>
<p>
<span class="span1">Svjedokinja je predočila da sada ne živi u vanbračnoj zajednici sa oštećenim Dž, te da su njihovi odnosi sada "nikakvi". </span>
</p>
<p>&nbsp;</p>
<p>
<span class="span1">Na pouzdan način nije utvrđeno kada je povrede zadobio optuženi. Po nalaženju vještaka, dvije povrede je zadobio usled udarca, najvjerovatnije pesnicom, a jednu najvjerovatnije noktima usled guranja i čupanja. </span>
</p>
<p>&nbsp;</p>
<p>
<span class="span1">Svjedokinja S. između ostalog kazuje da je S. dva puta pesnicom udario optuženog, te da su ga i S. i optuženi vukli, kao i da se sa njima gurao i čupao. </span>
</p>
<p>&nbsp;</p>
<p>
<span class="span1">Dakle, kod utvrđenog da je oštećeni nanio povrede sa leđa, postavlja se potpuno opravdano i logično pitanje, kako ga je oštećeni napadao, kako tvrdi, ako mu je u momentu povređivanja oštećeni bio okrenut leđima, a što je po nalaženju suda potpuno utvrđeno. </span>
</p>
<p>&nbsp;</p>
<p>
<span class="span1">Dakle, oštećeni predstavlja da je konflikt započeo prvo optuženi na način što je govorio nešto S. i mahao rukama prema njemu, te da se sa njim svađao, da je govorio da je jak i da mu niko ništa ne može, te da je potom pošao da pozove policiju, plašeći se da će doći do konflikta i da je tada za njim izašao optuženi i nanio mu povrede kada mu je bio okrenut leđima. </span>
</p>
<p>&nbsp;</p>
<p>
<span class="span1">Činjenica je da oštećeni predočava da je vidio S. da drži motornu testeru podignutu u vis, ali da je čuo kada je S. izgovorio riječi "đe ubiste noćas prava čovjeka". </span>
</p>
<p>&nbsp;</p>
<p>
<span class="span1">Činjenica je i to da je predočio da je kasnije saznao da su se R. i S. dogovarali da optuženom kažu ukoliko bude pitao što je S. kod njih na stanu, da mu kažu da je došao da pita oštećenog da sa njim radi u šumi, a što, po nalaženju suda, nije od značaja obzirom na broj komunikacija koji je optuženi ostvario sa oštećenim po njegovom pozivu, čime je pokazivao veću zainteresovanost da dođe na stan kod oštećenog, nego što je to pokazivao oštećeni. </span>
</p>
<p>&nbsp;</p>
<p>
<span class="span1">Svjedok S. potvrđuje da se optuženi počeo sa njim da svađa odmah nakon dolaska i da se potom svađao i sa oštećenim vezano za događaj koji se desio prethodnog dana na Ž. kada je lice po prezimenu Jakovljević ošamarilo prijateljicu optuženog Stanu, te da je i nakon toga nastavio sa uvredama i prijetnjama. </span>
</p>
<p>&nbsp;</p>
<p>
<span class="span1">Predstavio je da je za njim pošao oštećeni kako bi mu pokazao gdje se nalazi toalet, nakon čega je čuo vrisku, okrenuo se i vidio optuženog sa nožem u ruci i vidio kada je zamahivao i kada je udario oštećenog u predjelu glave, te da se oštećeni tada nalazio u povijenom položaju sa leđima okrenutim prema optuženom. </span>
</p>
<p>&nbsp;</p>
<p>
<span class="span1">Ustvrdio je da on nije imao fizičkog kontakta sa optuženim, niti da je uzimao motornu testeru. </span>
</p>
<p>&nbsp;</p>
<p>
<span class="span1">Svjedokinja R. predočava da je konflikt započeo na način što je optuženi odmah po dolasku negodovao što je oštećeni dozvolio da prethodnog dana neko lice udari njegovu prijateljicu S, te da je potom vrijeđao S. govoreći mu da je "štenac", te da je govorio da jedan od njih neće živ izaći iz kuće. </span>
</p>
<p>&nbsp;</p>
<p>
<span class="span1">Ustvrdila je da je optuženi "skočio" i pošao put S. kada je isti pošao u toalet, te da je vidjela kada je optuženi nožem udario oštećenog u predjelu leđa i to kada mu je tijelo bilo malo savijeno, te da je potom došlo do guranja između njih, nakon čega je optuženi ponovo udario oštećenog, te je ustvrdila da je S. tada razvađao. </span>
</p>
<p>&nbsp;</p>
<p>
<span class="span1">Dakle, i oštećeni, kao i svjedok S. i svjedokinja R. različito opisuju sam početak događaja. Oštećeni da je konflikt prvo započeo između optuženog i S, a potom između oštećenog i optuženog, dok svjedoci navode da je konflikt prvo započet između oštećenog i optuženog. </span>
</p>
<p>&nbsp;</p>
<p>
<span class="span1">Oštećeni različito kazuje vezano za radnje koje je preduzeo S, navodeći da je S. držao motornu testeru, dok S. i svjedokinja R. to negiraju. </span>
</p>
<p>&nbsp;</p>
<p>
<span class="span1">Međutim, sadržinom saglasno kazuju da je optuženi pošao prema oštećenom koji je pošao za S. kako bi mu pokazao gdje je toalet, te da je tada sa leđa nanio povrede oštećenom. </span>
</p>
<p>&nbsp;</p>
<p>
<span class="span1">I oštećeni i svjedok S. su kategorični da nijesu imali fizički konatakt sa optuženim, te da mu stoga nijesu nanijeli povrede, a što je potvrdila svjedokinja R. u istrazi, stim što je na pretresu naznačila da nije vidjela da su oštećeni i svjedok S. nanosili povrede optuženom. </span>
</p>
<p>&nbsp;</p>
<p>
<span class="span1">Otpusnim listama sa epikrizama Klničkog centra Crne Gore na ime oštećenog Dž. T, mat.broj istorije bolesti 3380/2016/134/102 i Opšte bolnice P. na ime oštećenog Dž. T, matični broj istorije bolesti 491/2016, te medicinskom dokumentacijom na ime istog i to: izvještaj ljekara specijaliste Kliničkog centra Crne Gore od 14.03.2016 godine, izvještaj ljekara specijaliste Opšte bolnice P, broj protokola 865 od 12.02.2016 godine, na ime oštećenog Dž. T, izvještaj ljekara specijaliste Opšte bolnice P, broj protokola 864 od 12.02.2016 godine, izvještaj ljekara specijalsite Kliničkog centra Crne Gore broj protokola 2809 od 13.02.2016 godine, označene su i opisane povrede za oštećenog, a koje povrede su opisane izvještajem ljekara za HMP bez broja protokola od 12.02.2016 godine, za optuženog. </span>
</p>
<p>&nbsp;</p>
<p>
<span class="span1">Medicinskom dokumentacijom na ime optuženog dostavljene od strane ZIKS-a - Zatvora Bijelo Polje dana 02.06.2016 godine, opisane su povrede kod optuženog, a medicinskom dokumentacijom na ime istog JZU Specijalne bolnice za psihijatriju K, je predstavljeno da se optuženi javljao toj ustanovi radi tretmana, te opisane </span><span class="span1">preduzete radnje tokom tog liječenja, i data zapažanja, a što je predstavljeno i u istoriji bolesti za istog. </span>
</p>
<p>&nbsp;</p>
<p>
<span class="span1">Izvještajem Kliničkog centra Crne Gore o analizi prisustva alkohola u krvi kod oštećenog Dž. T. br. 246 od 24.02.2016 godine, predstavljeno je da je kod oštećenog nađena koncentracija alkohola u krvi od 1,68 %, te da se isti nalazio u pijanom stanju. </span>
</p>
<p>&nbsp;</p>
<p>
<span class="span1">Izvještajem Kliničkog centra Crne Gore o analizi prisustva alkohola u krvi kod optuženog br. 247 od 24.02.2016 godine, predstavljeno je da je kod optuženog nađena koncentracija alkohola u krvi od 1,47 %, te da se isti nalazio u pripitom stanju. </span>
</p>
<p>&nbsp;</p>
<p>
<span class="span1">Izvještajem Kliničkog centra Crne Gore o analizi prisustva alkohola u krvi kod P. R. br. 248 od 24.02.2016 godine, predstavljeno je da je kod P. R. nađena koncentracija alkohola u krvi od 1,70 %, te da se isti nalazio u pijanom stanju. </span>
</p>
<p>&nbsp;</p>
<p>
<span class="span1">Nalazom i mišljenjem vještaka specijaliste za sudsku medicinu dr. N. R. iz P. od 13.04.2016 godine, opisane su povrede kod oštećenog, te naznačeno da je isti zadobio povredu u vidu ubodne rane u desno slepoočnom tjemenom predjelu, sa kanalom koji se nastavlja kroz kosti krova lobanje i završava u tkivu velikog mozga u dužini od oko 2 cm, sa prelomljenim vrhom noža u prostoru rane. Navodi da je povreda posledica jednokratnog direktnog dejstva vrha oštrice aktivno zamahnutog mehaničkog oruđa udarca nožem jakim intenzitetom sile. Smjer kanala rane je od naprijed unazad, zdesna ulijevo i odozgo nadolje. Tu povredu je kvalifikovao kao tešku tjelesnu, a opasnost od život je otklonjena blagovremenom hirurškom intervencijom. </span>
</p>
<p>&nbsp;</p>
<p>
<span class="span1">Dalje navodi da je oštećeni zadobio povredu i u vidu ubodne rane u lijevoj polovi zadnje strane grudnog koša sa kanalom koji se nastavlja kroz zid grudnog koša i završava u tkivu lijevog plućnog krila. Povreda je posledica jednokratnog direktnog dejstva vrha i oštrice aktivno zamahnutog mehaničkog oruđa - udarca nožem silom jakog intenziteta. Smjer kanala rane je od nazad ka naprijed. Povredu kvalifikuje kao osobito tešku tjelesnu povredu, te da je opasnost za život otklonjena blagovremenom hirurškom intervencijom. </span>
</p>
<p>&nbsp;</p>
<p>
<span class="span1">Vještak konstatuje i ranu kod oštećenog u predjelu zadnje strane vrata, sa kanalom koji se nastavlja i završava u mekim tkivima zadnje strane vrata, koja povreda je nastala djelovanjem vrha oštrice aktivno zamahnutog mehaničkog oruđa - noža manjeg intenziteta od sile. Povredu kvalifikuje kao laku tjelesnu povredu. </span>
</p>
<p>&nbsp;</p>
<p>
<span class="span1">U zbiru vještak povrede kvalifikuje kao teške tjelesne povrede opasne po život. Dalje navodi da ukoliko je optuženi držao nož u desnoj ruci da je oštećeni sve povrede zadobio sa leđa. </span>
</p>
<p>&nbsp;</p>
<p>
<span class="span1">Dalje vještak nalazi da je oštećeni u vrijeme dešavanja imao u krvi najmanje 1,94 % alkohola i da se nalazi u pijanom stanju. </span>
</p>
<p>&nbsp;</p>
<p>
<span class="span1">Vještak je u nalazu naznačio da je i optuženi zadobio povrede u vidu rascjepa i otoka donje usne, koja povreda je najvjerovatnije nastala jednokratnim direktnim dejstvom aktivno zamahnutog mehaničkog oruđa - udarca tipično pesnicom, otoka i </span><span class="span1">četiri oguljotine u lijevom podlopatičnom predjelu i otoka sa jednom oguljotinom u desnom slabinskom predjelu, koje povrede su po nalaženju vještaka posledica kombinovanog dejstva oštrice i tupine mehaničkog oruđa i iste su nastale usled grebanja noktima prilikom čupanja, povlačenja ili slično, otoka i crvenila u predjelu desnog rebarnog luka, koja povreda je posledica dejstva tupine mehaničke sile i nastala usled jednokratkog direktnog dejstva zamahnutog mehaničkog oruđa - udarca moguće pesnicom, nogom, koljenom ili drugim pogodnim oruđem. Po nalaženju vještaka, sve povrede u zbiru predstavljaju lake tjelesne povrede. U vrijeme predmetnog događaja optuženi je imao najmanje 1,78 % alkohola u krvi i nalazio se u pijanom stanju. </span>
</p>
<p>&nbsp;</p>
<p>
<span class="span1">Vještak se izjasnio o stanju alkoholisanosti svjedoka P. R, pa je za istog naznačio da je u vrijeme događaja imao najmanje 1,89 % alkohola u krvi i da se nalazio u pijanom stanju. </span>
</p>
<p>&nbsp;</p>
<p>
<span class="span1">U dopunskom nalazu, vještak je nazačio da osim naznačenih povreda, optuženi je imao i oko osam oguljotina i ogrebotina u predjelu desne šake i prstiju, a koje povrede su posledica kombinovanog dejstva oštrice i tupine mehaničke sile i iste su mogle nastati dejstvom lanca motorne testere. Opisane povrede imaju karakteristike odbrambenih i iste se kvalifikuju kao lake tjelesne. Osim tih, kod optuženog je označena i povreda krvnog podliva nosa nastala dejstvom aktivno zamahnutog mehaničkog oruđa - udarca tipično pesnicom, a ista je mogla nastati i u opisanom događaju i tu povredu vještak kvalifikuje kao laku, kao i sve u zbiru. </span>
</p>
<p>&nbsp;</p>
<p>
<span class="span1">Pojašnjavajući nalaz na pretresu, vještak nalazi da je ljekar bio dužan da pri pregledu pacijenta opiše svaku pojedinačnu povredu na tijelu. To nije urađeno vezano za povredu na desnoj šaci, tako da se sa sigurnošću nije mogao izjasniti da li su te povrede nastale u periodu između 12.02. do 15.02. kako je to u dokumentaciji naznačeno. Navodi da obzirom da izvještaj ljekara Hitne medicinske pomoći je sadržajan i detaljan da je svaka povreda precizno opisana, mišljenja je da povreda u predjelu šake kod optuženog nije nastala u događaju od 12.02.2016 godine, a što se sa sigurnošću ne može utvrditi. Povrede kod optuženog u vidu rascjepa i otoka donje usne i krvnog podliva nosa, po nalaženju vještaka, tipično nastaju udarcem pesnicom, a sve moguće jednim aktom i iste nijesu specifične za pad i udar o tvrdu podlogu ili vertikalnu površinu, na primer zid ili slično, bilo kao posledica slučajnog ili namjernog pada u smislu samopovređivanja ili slično. </span>
</p>
<p>&nbsp;</p>
<p>
<span class="span1">Po nalaženju suda, vještak se izjasnio po osnovu medicinske dokumentacije izdate od stručnih lica, koja dokumentacija nije osporena, a svoj nalaz je dao stručno i nepristrasno. </span>
</p>
<p>&nbsp;</p>
<p>
<span class="span1">Da su povrede oštećenom nanijete nožem iz najmanje tri udarca, kada je tijelo oštećenog bilo okrenuto leđima prema optuženom, da se zaključiti iz nalaza vještaka R, koji je, po nalaženju suda, nalaz dao stručno, logično i nepristrasno, i time obezvrijedio odbranu optuženog i iskaze svjedoka koji su nastojali da je potvrde, a vezano za sam način povređivanja.  </span>
</p>
<p>&nbsp;</p>
<p>
<span class="span1">Sud nije mogao prihvatiti odbranu optuženog, da je povrede oštećenom nanio braneći se od njegovog napada. </span>
</p>
<p>&nbsp;</p>
<p>
<span class="span1">Ovo sa razloga, jer su iskazi oštećenog, te svjedokinje R. i svjedoka S. u bitni saglasni da je taj događaj započeo upravo optuženi, a njihovi iskazi su saglasni i u pogledu način nanošenja povreda oštećenom od strane optuženog. Njihovi iskazi u tom dijelu potvrđuju se i sadržinom nalaza vještaka medicinske struke R, koji je decidan da su sve povrede oštećenom nanijete sa leđa. </span>
</p>
<p>&nbsp;</p>
<p>
<span class="span1">Kod takvog stanja, neuvjerljiva je i nedovoljno potvrđena odbrana optuženog da se branio. Ni iz njegove odbrane se ne može sa sigurnošću utvrditi od koga se branio, da li od svjedoka S. ili od oštećenog. </span>
</p>
<p>&nbsp;</p>
<p>
<span class="span1">Ovo i kod kazivanja optuženog da mu je S. u dva navrata nanosio povrede udarcima pesnicom, a da su ga potom oba vukli prema izlazu iz stana, udarajući ga pesnicama. </span>
</p>
<p>&nbsp;</p>
<p>
<span class="span1">Iz medicinske dokumentacije i nalaza vještaka se utvrđuju povrede kod optuženog, te navodi da su dvije povrede mogle nastati usled udarca pesnicom, a treća usled vučenja i guranja. Za povredu za koju optuženi navodi da je nastala udarcem motornom testerom, vještak je mišljenja da je vjerovatnije da nije mogla nastati u tom događaju, već kasnije. Naveo je razloge zbog čega je izveo takav zaključak. </span>
</p>
<p>&nbsp;</p>
<p>
<span class="span1">Sve to ukazuje na nesigurnost i protivrječnost iskaza ovih svjedoka, kao i odbrane optuženog u dijelu povreda koje mu je kako navodi, S. nanio motornom testerom. </span>
</p>
<p>&nbsp;</p>
<p>
<span class="span1">Sud cijeni da je optuženi kazivanje da je tu povredu zadobio motornom testerom, a što njie potvrđeno sadržinom izvedenih dokaza, želio da prikaže da se našao u teškoj situaciji, te da praktično nije znao šta da raid i da se morao braniti. </span>
</p>
<p>&nbsp;</p>
<p>
<span class="span1">Čini se uvjerljivijim da je optuženi povrede zadobio od svjedoka S, kako to i sam optuženi navodi, da ga je u dva navrata S. udarao pesnicama, a koje povrede, po nalaženju vještaka, su mogle biti nanijete pesnicom, te da su ga nakon toga vukli i oštećeni i svjedok S. Vještak se u vezi treće povrede izjasnio da je ta povreda mogla nastati noktima usled guranja i čupanja. Dakle, i sam optuženi navodi da mu je tu povredu mogao nanijeti i svjedok S, isto kao i oštećeni, obzirom da su ga oba gurali i čupali, kako tvrdi. </span>
</p>
<p>&nbsp;</p>
<p>
<span class="span1">Svjedokinja S. predočava da je nakon što S. udario optuženog u predjelu glave, da ga je oštećeni povukao i oborio na stolicu i nije mu dozvoljavao da ustane sa stolice i da je tada pokušao da ga udari u predjelu glave, a da je optuženi postavio ruku i da je tada čula vrisku djece, te da je tada optuženi nanio povrede oštećenom. </span>
</p>
<p>&nbsp;</p>
<p>
<span class="span1">Vještak je decidan da je optuženi povrede nanio oštećenom kada mu je bio okrenut leđima, dakle, ne na način kako to pokušava da prikaže svjedokinja S. i optuženi, a sve po nalaženju suda, kako bi se popravio položaj optuženog u postupku i pokušao uvjeriti sud da se optuženi branio, a ne napadao. </span>
</p>
<p>
<span class="span1"> </span>
</p>
<p>
<span class="span1">Ukoliko je optuženi zadobio povrede od svjedoka S, nije imalo nikakve potrebe da povrede nanosi oštećenom od kojeg mu u tom momentu nije prijetila nikakva opasnost, jer na osnovu pozicije tijela oštećenog proizilazi da se on mogao samo udaljavati od optuženog, a ne i napadati ga. </span>
</p>
<p>&nbsp;</p>
<p>
<span class="span1">Nesporno je da su se i optuženi, oštećeni i svjedok P. nalazili u pijanom stanju u tom momentu, pa stoga, po nalaženju suda, treba u tome i tražiti razlog njihovog različitog, neodređenog i konfuznog kazivanja, kao i tražiti uzroke dešavanja. Obzirom na sadržinu iskaza saslušanih svjedoka i iskazane razlike u njihovom zapažanju, čini se propustom nevršenje alkotestiranja i ostalih prisutnih događaja, a sve radi utvrđivanja potpunijeg činjeničnog stanja i mogućeg nalaženja razloga ovakavom svjedočenju. </span>
</p>
<p>&nbsp;</p>
<p>
<span class="span1">Listingom ostvarenih komunikacija operatera M-tela, Telenora i T-coma, predočene su komunikacije između brojeva kojim su se koristili toga dana optuženi, oštećeni, te označeni svjedoci, a o brojevima između kojih je ostvarivana komunikacija u naznačenom vremenu izjasnio se vještak za telekomunikacije. </span>
</p>
<p>&nbsp;</p>
<p>
<span class="span1">Nalazom, i mišljenjem vještaka za telekomunikacije Š. S. iz B. P. od 09.03.2016 godine, je predstavljeno da su u periodu od 10.02.2016 godine, pa do 13.02.2016 godine, ostvarivane međusobne telefonske komunikacije između brojeva ... i ... i to četiri komunikacije, od kojih je jedan put broj ... pozivao broj ...., dok je ovaj broj pozivao prvi broj tri puta. Dalje je naznačeno da je između brojeva ... i ... za taj period ostvareno 53 komunikacije, a po pozivu broja ... - 31 komunikaciju, dok su 22 ostvarene po pozivu broja ..... Ostvarene su i tri telefonske komunikacije između brojeva ... i broja ..., od kojih je prvi broj pozivao sva tri puta. Između telefonskih broja ... i broja ..., ostvarene su tri komunikacije i sve tri po pozivu broja ....</span>
</p>
<p>&nbsp;</p>
<p>
<span class="span1">Po osnovu sadržine iz spisa i podataka koji su bili dostupni i predmet ocjene, jasno se zapaža da su putem telefona ostvarivali komunikacije prethodno i optuženi i oštećeni i to više puta po pozivu optuženog, pa bi bilo logično da se radi o "namještanju" kako je ustvrdio optuženi i svjedokinja S, ukoliko je optuženi pokazao mnogo veću zainteresovanost za susret sa oštećenim nego što je to pokazivao oštećeni. </span>
</p>
<p>&nbsp;</p>
<p>
<span class="span1">Čini se opravdanim naznačiti da je optuženi sa svjedokinjom S. tada ostvario 53 komunikacije, od kojih po pozivu optuženog 31 komunikaciju, dok nije bilo komunikacija između oštećenog i svjedokinje S, pa u tome je i mogući razlog kazivanja svjedokinje S. kojim je pokušala da osnaži odbranu optuženog da je napadnut, jer je očigledno da je tada bila u veoma bliskim odnosima sa optuženim B.</span>
</p>
<p>&nbsp;</p>
<p>
<span class="span1">Kod takvog stanja, čini se uvjerljivim kazivanje svjedoka S. i svjedokinje R, da je optuženi zamjerio oštećenom što je dozvolio da neko njegovu prijateljicu ošamari u prisustvu sada oštećenog, a čime je, po nalaženju suda, započeo nesporazum i konflikt između njih. </span>
</p>
<p>&nbsp;</p>
<p>
<span class="span1">I svjedokinja S, prijateljica optuženog, navodi da su se na početku događaja svađali optuženi i oštećeni. </span>
</p>
<p>&nbsp;</p>
<p>
<span class="span1">Svađa predstavlja aktivno učešće tada i optuženog i oštećenog. Dakle, i njihov pristanak. I oštećeni i svi saslušani svjedoci, sadržinom iskaza potvrđuju da se dešavala svađa između njih, te stoga, po nalaženju suda, i to je razlog koji isključuje postojanje nužne odbrane, jer se na istu ne može pozivati onaj koji inicira svađu i istu prihvata. </span>
</p>
<p>&nbsp;</p>
<p>
<span class="span1">Dokazi ukazuju da se nakon toga dešavao događaj kako opisuje optuženi i svjedokinja S, a za šta ne postoje uvjerljivi dokazi koji bi u tom pravcu potvrdili njihovo kazivanje. </span>
</p>
<p>&nbsp;</p>
<p>
<span class="span1">Sa tih razloga, sud cijeni nepotrebnim vršiti detaljniju analizu, a sa ciljem utvrđivanja razloga dolaska tih lica u kuću oštećenog, niti pak vršenje detaljnije analize razloga vršenja komunikacija putem telefona između ovih lica, a sa ciljem utvrđivanja razloga kako i zbog čega su se ta lica našla na tom mjestu. </span>
</p>
<p>&nbsp;</p>
<p>
<span class="span1">Sud je cijeni i iskaze ostalih saslušanih svjedoka, koji su predstavili i to: </span>
</p>
<p>&nbsp;</p>
<p>
<span class="span1">Svjedok P. koji je u bitnom predočio da obavlja poslove frizera, pa je dana 12.02.2016 godine, kod njega u radnju došao optuženi kako bi mu skratio kosu. Bliže su se upoznali u Zatvoru u Bijelom Polju. Zajedno sa optuženim konzumirao je rakiju. Nakon izvjesnog vremena po dolasku optuženog, došla je i P. S, a ne zna ko je pozvao. Ranije je S. povremeno čistila njegov stan i povremeno dolazila i sa optuženim. Ne zna ko je da li S. ili optuženi predložio da idu na Ž. na muziku kod K. R, pa je optuženi pozvao taksistu i krenuli su za Ž. Međutim, otišli su na stan kod jednog čovjeka u Nj. kojeg on nije poznavao. Kada je došao na stan kod tog lica zapazio je na stanu i S. Dok su sjedjeli on je uglavnom razgovarao sa djecom oštećenog, tako da nije obraćao pažnju na to šta se dešava u sobi. Nakon toga došla je policija i tada se u njegovom krilu nalazilo dvoje djece oštećenog, pa je na zahtjev policije ušao u njihovo vozilo i pošao u zgradu policije gdje je dao izjavu. Obzirom da svakodnevno uzima terapiju, jer mu izumiru moždane ćelije, bilo mu je loše, tako da ne zna šta se dešavalo, pa je na zahtjev policije poveden u bolnicu, gdje mu je ukazana pomoć. Posjeduje karticu sa brojem .... Zbog prirode bolesti svakodnevno koristi terapiju, a toga dana nije, već je konzumirao alkohol.</span>
</p>
<p>&nbsp;</p>
<p>
<span class="span1">Svjedok L. Ž. u bitnom predočava da se bavi taksi uslugama, te da je dana 12.02.2016 godine, po pozivu optuženog, istog povezao za Nj. kao i P. R. i jednu žensku osobu. Tokom putovanja nijesu pričali gdje idu, niti ih je on pitao. Vožnja je trajala oko jedan sat. Nije mu bilo šta poznato o događaju koji se desio toga dana u kući oštećenog, kojeg ne poznaje. </span>
</p>
<p>&nbsp;</p>
<p>
<span class="span1">Svjedoci A.S. i B.M. u bitnom predočavaju da su zajedno pošli u stan oštećenog, jer je prethodno M. D. koja živi u zgradi gdje stanuje oštećeni obavijestila A. S. da se nešto dešava u tom stanju jer je čula galamu i vrisku djece. Kada su došli na stan zapazili su da su vrata u stanu oštećenog bila otvorena, pa su ušli u hodnik. U hodniku su se nalazili oštećeni i S. Vrata od dnevnog boravka su bila zaključana sa unutrašnje strane. Na njihov zahtjev vrata su otključali, te kada su ušli u sobu, vijdeli su troje djece. U sobi se nalazio sada optuženi koji je stajao, a pored njega supruga oštećenog i još jedna žena koju nije poznavao. Po proteku jedan minut došla su dva policajca. Zapazili su krv iz glave oštećenog, te da mu iz glave viri parče noža. Oštećenog je A. poveo u bolnicu radi ukazivanja pomoći. </span>
</p>
<p>&nbsp;</p>
<p>
<span class="span1">Međutim, u njihovim iskazima nijesu saslušane činjenice koje bi doprinijele rasvjetljavanju predmetnog događaja, pa sud nije našao potrebnim da ih detaljnije analizira. </span>
</p>
<p>&nbsp;</p>
<p>
<span class="span1">Zapisnikom o uviđaju Osnovnog državnog tužilaštva u P, Ktr. br. 19/16 od 12.02.2016 godine, opisano je mjesto gdje se događaj desio, te opisani nađeni </span><span class="span1">tragovi. Između ostalog naznačeno je da je u dnevnoj sobi iza vrata pored zida na podu nađena drška kuhinjskog noža plave boje sa polomljenim sječivom, te pored zida sa lijeve strane nađeno je parče metala nalik na polomljeni dio sječiva od noža, kao i na istom hodniku na zidu kapljice tamno crvene boje nalik na krv. Sve to bliže je predstavljeno skicom lica mjesta kojom su bliže predstavljeni zatečeni tragovi, kao i foto-dokumentacijom kojom je prikazana povreda kod oštećenog, na kojoj foto-dokumentaciji je jasno vidljiv odlomak sječiva od noža na desnom čeonom dijelu glave između i povrh uha i oka. </span>
</p>
<p>&nbsp;</p>
<p>
<span class="span1">Službenom zabilješkom Uprave policije OB Ž. 73-03 br. 240/16-483/23 od 05.04.2016 godine, je značeno je da je optuženi obavijestio OB Ž. da se isti nalazi na Nj. u stanu oštećenog, u kojem stanu se nalazilo više lica koja su u alkoholisano stanju, te da može doći do incidentne situacije, nakon čega su iz Centra poslali patrolu policije prema mjestu gdje je tražena intervencija. </span>
</p>
<p>&nbsp;</p>
<p>
<span class="span1">Izvještajem o kriminalističko-tehničkom pregledu lica mjesta, sačinjen od strane CB P, br.knjige uviđaja 70/16, bliže je predstavljeno mjesto gdje se desio događaj, kao i fotografijama prikazan oštećeni kojem se u glavi nalazi parče odlomljenog noža. </span>
</p>
<p>&nbsp;</p>
<p>
<span class="span1">Sadržina ovih izvedenih dokaza nije osporena, pa sud nije imao razloga da ih ne prihvati. </span>
</p>
<p>&nbsp;</p>
<p>
<span class="span1">O stanju svijesti optuženog u vrijeme izvršenja krivičnog djela, odnosno njegovoj sposobnosti da shvati značaj djela i da upravlja svojim postupcima, izjašnjavao se vještak psihijatar G. K. </span>
</p>
<p>&nbsp;</p>
<p>
<span class="span1">Vještak je mišljenja da je optuženi osoba kod koje je dijagnostikovana zavisnost od alkoholnih pića, te da se u vrijeme izvršenja djela nalazio u stanju pravog pijanstva, odnosno srednjeg stepena alkohlisanosti. Vještak nalazi da ukoliko je optuženi bio napadnut na način kako to opisuje, da je kod istog bio prisutan afekat straha jakog intenziteta koji je u sadejstvu sa karakteristikama njegove ličnosti i stanju alkoholisanosti u kojem se nalazio, što je uticalo da se kod istog smanji sposobnost upravljanja svojim postupcima do bitnog stepena, a ukoliko je optuženi preduzimao radnje na način kako to opisuje oštećeni, to njegovo ponašanje ne bi proizilazilo iz afekta straha, već visokog nivoa agresivnosti, koju osobinu u sebi nosi kao karakteristiku ličnosti, povišene interpretativne spremnosti koju osobinu nosi u sebi i otkočivanja tih osobina usled dejstva alkohola u tom slučaju je agresivno reagovao, a koju agresivnost je ispoljavao i ranije, što proizilazi iz spisa. U tom slučaju, po nalaženju vještaka, optuženi je prije dovođenja sebe u alkoholisano stanje bio u mogućnosti da upravlja svojim postupcima i da shvati prirodu sopstvenih postupaka i postupke okoline. </span>
</p>
<p>&nbsp;</p>
<p>
<span class="span1">Po nalaženju suda, vještak je nalaz dao po pravilima struke i nauke, a po osnovu neposrednog psihijatrijskog pregleda optuženog i uvida u medicinsku dokumentaciju za istog. </span>
</p>
<p>&nbsp;</p>
<p>
<span class="span1">Izvještajem Forenzičkog centra o DNK vještačenju br. 732/16 sa nalazom i mišljenjem vještaka J. J, mob.biol. i fiziologa, dato je mišljenje da je na uzorku izuzetom sa drške noža utvrđeno prisustvo biološkog materijala od minimum tri osobe, te prisustvo krvi, te da se nijesu mogli izjasniti da li optuženi doprinio kao </span><span class="span1">jedan od donora biološkog materijala, dok dobijeni DNK rezultat ne podržava hipotezu da su jedni od donora tog materijala S. i oštećeni. </span>
</p>
<p>&nbsp;</p>
<p>
<span class="span1">Na uzorku sa vrha sječiva istog noža potvrđeno je prisustvo krvi, a dobijeni rezultat podržava ekstremno jako hipotezu da je krv porijeklom od oštećenog. </span>
</p>
<p>&nbsp;</p>
<p>
<span class="span1">Dalje se navodi da je na uzorku sa parčeta metala utvrđeno prisustvo biološkog materijala koji ekstremno jako podržava hipotezu da je donor tog materijala oštećeni, a ne podržava hipotezu da su donori optuženi, kao i svjedok S. </span>
</p>
<p>&nbsp;</p>
<p>
<span class="span1">Uzorak - bris tragova krvi koji je označen brojevima 3 i 4 koji je dostavljen radi vještačenja, potvrđeno je prisustvo krvi, a DNK rezultat podržava ekstremno jaku hipotezu da je krv porijekom od oštećenog. </span>
</p>
<p>&nbsp;</p>
<p>
<span class="span1">Izvještajem Forenzičkog centra o trasološkom vještačenju br. 733/16/1 sa nalazom i mišljenjem vještaka S. D, dipl.ing, dato je mišljenje da je trasološkim uklapanjem dostavljenog noža sa plavom drškom, te parčeta metala i metalnog vrha sječiva je utvrđeno da isti predstavljaju cjelinu, odnosno da pripadaju nožu ukupne dužine 26,5 cm, i dužine sječiva 13 cm, te najveće širine sječiva 2,1 cm.</span>
</p>
<p>&nbsp;</p>
<p>
<span class="span1">Presudom Osnovnog suda u P, P. br. 282/17 od 17.05.2017 godine, se utvrđuje da je dana 15.05.2017 godine, razveden brak između sada optuženog B.M. i B. rođene N. S, oboje iz P, a koji je zaključen dana 09.10.1999 godine. Tom presudom je odlučeno da se djeca B. A, rođena 18.05.2000 godine, i B. M. rođen 22.01.2002 godine, povjeravaju na odgoj, čuvanje i vaspitanje ocu B. M. </span>
</p>
<p>&nbsp;</p>
<p>
<span class="span1"> Izvodom iz registra kaznenih evidencija Ministarstva pravde Crne Gore, br. 127/16 od 25.07.2016 godine, se utvrđuje da je optuženi osuđivan presudama Osnovnog suda iz P, K. br. 130/13 od 24.12.2013 godine, zbog krivičnog djela iz čl. 168 st. 1 Kz na novčanu kaznu u iznosu od 800 eura; presudom K. br. 147/10 od 15.09.2010 godine, zbog krivičnog djela iz čl. 339 st. 1 Kz, na kaznu zatvora od 30 dana; presudom K. br. 234/09 od 20.04.2010 godine, zbog krivičnog djela iz čl. 168/1 Kz, na novčanu kaznu od 600 eura; presudom K. br. 50/08 od 08.04.2008 godine, zbog krivičnog djela iz čl. 152/2 kz, na novčanu kaznu od 1.200 eura; presudom K. br. 133/06 od 07.02.2006 godine, zbog krivičnog djela iz čl. 152/2 Kz, na novčanu kaznu od 1.200 eura; presudom K. br. 131/01 od 16.10.2002 godine, zbog krivičnog djela iz čl. 144 st. 1 Kz, na kaznu zatvora u trajanju od 30 dana; i presudom K. br. 136/2000 od 29.01.2001 godine, zbog krivičnog djela iz čl. 37/2 Kz, na kaznu zatvora u trajanju od tri mjeseca uslovno za jednu godinu. </span>
</p>
<p>&nbsp;</p>
<p>
<span class="span1">Sadržini izvedenih dokaza nije imalo prigovora, pa ih je sud u potpunosti prihvatio. </span>
</p>
<p>&nbsp;</p>
<p>
<span class="span1">Svestranom analizom svih izvedenih dokaza, nedvosmisleno se zaključuje da je optuženi počinio krivično djelo stavljeno mu na teret, na način kako je to predstavljeno izrekom presude, a suprotno odbrani optuženog i nalaženju njegovog branioca. </span>
</p>
<p>&nbsp;</p>
<p>
<span class="span1">Postupanje optuženog u konkretnom slučaju dokazano je i kvalifikuje se kao izvršenje krivičnog djela ubistvo u pokušaju iz čl. 143 u vezi čl. 20 Kz.  </span>
</p>
<p>&nbsp;</p>
<p>
<span class="span1">Na ovo ukazuje upotreba sredstva-noža kojim su povrede nanijete, kao i mjesto povređivanja, te upornost optuženog prilikom nanošenja povreda, jer je oštećenom tim sredstvoim nanio najmanje tri udarca, u vitalne djelove tijela, od kojih udaraca jedan u predjelu glave, od koje siline udarca se nož polomio i dio ostao u glavi oštećenog, nanoseći mu time teške tjelesne povrede opasne po život. </span>
</p>
<p>&nbsp;</p>
<p>
<span class="span1">Optuženi je htio i nastojao da krivičnom radnjom ostvari zabranjenu posledicu, ulažujući svoj voljni napor na ostvarenje tog cilja. Optuženi je bio svjestan i radnje i posledice. Optuženi je bio svjestan da su radnje koje je preduzeo podobne da oštećenog liši života i to je htio.    </span>
</p>
<p>&nbsp;</p>
<p>
<span class="span1">Prilikom izvršenja predmetnog krivičnog djela optuženi je postupao sa direktnim umišljajem. Optuženi je bio svjestan da preduzima radnju kojom je moguće da će lišiti života oštećenog. Njegova radnja je bila usmjerena prema živom čovjeku, te je isti htio da oštećenog Dž. T. liši života. Preduzetim radnjama nastupila je konkretna opasnost, tj. povređivanje oštećenog. To što kod oštećenog nije nastupila smrt nije proizvod volje i činjenja optuženog, već splet srećnih okolnosti, a ovo obzriom na upotrijebljeno sredstvo i mjesto gdje je povreda nanesena, kao broj povreda i težinu zadobijenih povreda. </span>
</p>
<p>&nbsp;</p>
<p>
<span class="span1">Sa iznijetnog, u radnjama optuženog su sadržana sva obilježja kriivčnog djela za koje je kriv i krivično-pravno odgovoran.  </span>
</p>
<p>&nbsp;</p>
<p>
<span class="span1">Odlučujući o vrsti i visine kazne optuženom, sud je cijenio sve okolnosti koje su od značaja na izricanje vrste i visine kazne, pa je kao olakšavajuće okolnosti na strani optuženog cijenio da se radi o porodičnom - razvedenom čovjeku, ocu dvoje maloljetno djece koja su mu nakon odluke suda o razvodu povjerena na čuvanje, a što ukazuje na kvalitet njegove ličnosti u koju je sud stekao povjerenje da će se valjano brinuti, vaspitavati i podizati djecu, njegovo kajanje i žaljenje zbog događaja koji se desio, okolnosti pod kojima se događaj desio, da se našao u kući oštećenog u kojoj su se nalazila i druga lica od kojih mu je mogla prijetiti opasnost, a što se potvrđuje i samom činjenicom da se optuženi nakon događaja koji se desio plašeći se za svoj život zaključao u sobi u kojoj su se nalazili ostali članovi porodice oštećenog svo do dolaska policije, a ne sa drugog razloga, pa i kod činjenice da je nakon izvršenog djela dio noža ostao u glavi oštećenog,a što optuženi nije mogao planirati niti je to želio, te da nije nastupila najteža posledica, a kao otežavajuću okolnost cijenio da je ranije više puta osuđivan za istorodna krivična djela, što je predstavljeno sadržinom izvoda iz kaznene evidencije za optuženog, koja sadržina je prethodno predstavljena, pa je optuženom shodno odredbama čl. 45 i 46 Kz-a, istom ublažio kaznu, cijeneći kao osobito olakšavajuće okolnosti, okolnosti pod kojima se događaj desio, da se radi o porodičnom - razvedenom čovjeku kojem je sud povjerio na čuvanje dvoje maloljetno djece, da je iskreno izrazio kajanje i žaljenje zbog događaja koji se desio,a u šta se sud neposredno uvjerio, da nije nastupila najteža posledica, da se događaj desio u kući oštećenog bez bilo kakvog plana optuženog, gdje su se nalazila i druga lica od kojih se optuženi osjećao ugroženim, pa je sud mišljenja da su se shodno odredbi čl. 45 i 46 Kz-a, prema optuženom stekli uslovi za ublažavanje kazne i navedene okolnosti sud je cijenio kao osobito olakšvajuće, te je optuženog osudio na kaznu zatvora u trajanju od 2 (dvije) godine i 6 (šest) mjeseci, cijeneći da je ista srazmjerna težini izvršenog krivičnog djela i društvenoj opasnosti počinio, te da će se sa istom u dovoljnoj mjeri uticati kako na optuženog, tako i na druge da ubuduće ne vrše krivična djela. </span>
</p>
<p>&nbsp;</p>
<p>
<span class="span1">Shodno čl. 51 Kz, optuženom B. M. se u izrečenu kaznu zatvora ima uračunati vrijeme provedeno u pritvoru od 12.02.2016 godine, do 05.12.2016 godine.</span>
</p>
<p>&nbsp;</p>
<p>
<span class="span1">Na osnovu odredbe čl. 226 Zkp-a, optuženi se obavezuje da na ime paušala plati iznos od 100,00 €, koji paušal je određen obzirom na trajanje i složenost  postupka i imovno stanje optuženog. </span>
</p>
<p>&nbsp;</p>
<p>
<span class="span1">Shodno odredbi čl. 229 Zkp-a, optuženi se obavezuje da nadoknadi troškove koji su isplaćeni tokom postupka u ukupnom iznosu od 7.264,62 €, i to:  sudskom vještaku R. N. iznos od 335,50 €, vještaku za telekomunikacije Š. S. iznos od 55,00 €, vještaku K. G. iznos od 126,50 €, svjedocima iznos od 65,00 € i adv. P. R. iznos od 6.682,62 €, a sve u roku od 15 dana po pravnosnažnosti presude.</span>
</p>
<p>&nbsp;</p>
<p>
<span class="span1">Shodno odredbi čl. 239 Zkp-a CG, oštećeni Dž. T, se radi ostvarivanja imovinsko-pravnog zahtjeva upućuje na parnični postupak. </span>
</p>
<p>&nbsp;</p>
<p>
<span class="span1">Sa iznijetog, odlučeno je kao u izreci presude. </span>
</p>
<p>&nbsp;</p>
<p style="text-align:center;">
<span class="span1">VIŠI SUD U BIJELOM POLJU</span>
</p>
<p style="text-align:center;">
<span class="span1">Dana, 18.09.2017 godine.</span>
</p>
<p>&nbsp;</p>
<p>
<span class="span1">Zapisničar,</span><span class="span1"></span><span class="span1"></span><span class="span1">  </span><span class="span1">     </span><span class="span1">       PREDSJEDNIK VIJEĆA-SUDIJA,</span>
</p>
<p>
<span class="span1">Radmila Duborija,s.r.</span><span class="span1"></span><span class="span1"></span><span class="span1"></span><span class="span1">       Vukomir Bošković,s.r.</span><span class="span1"></span>
</p>
<p>&nbsp;</p>
<p>
<span class="span1">PRAVNA  POUKA :</span>
</p>
<p>
<span class="span1">Protiv ove presude može se izjaviti žalba</span>
</p>
<p>
<span class="span1">Apelacionom sudu RCG Podgorica u roku</span>
</p>
<p>
<span class="span1">od 15 dana od dana prijema a preko ovog </span>
</p>
<p>
<span class="span1">suda.</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>