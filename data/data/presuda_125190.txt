<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-family:'Arial'}
.span2{color:#000000;font-family:'Arial'}
.span3{;font-size:12pt;font-family:'Arial'}
.span4{color:#000000;font-size:12pt}
.span5{;font-size:13pt}
</style>
</head>
<body class="b1" style="background: #aaa;">
<div class="window1">
<div class="page1">
<p>&nbsp;</p>
<p style="text-align:center;">
<span class="span1">                                                                                                                              K. broj  518/13</span>
</p>
<p style="text-align:center;">
<span></span>
</p>
<p>&nbsp;</p>
<p style="text-align:center;">
<span class="span1">                                       </span>
</p>
<p style="text-align:center;">
<span class="span1">                                 </span>
</p>
<p>&nbsp;</p>
<p style="text-align:center;">
<span class="span1"> </span>
</p>
<p style="text-align:center;">
<span class="span1">  </span>
</p>
<p>
<span class="span1">                                                           U IME CRNE GORE</span>
</p>
<p>&nbsp;</p>
<p>&nbsp;</p>
<p>
<span class="span1">OSNOVNI SUD U BARU, </span><span class="span1">sudija Aleksandra Leković, sa zapisničarom Anom Stanišić, u krivičnom predmetu</span><span class="span1"> okrivljenih A.G. i K.H., zbog krivičnog djela – nasilničko ponašanje iz čl. 399 Krivičnog zakonika, po optužnom prijedlogu Višeg državnog tužilaštva u Podgorici Kt.br. 144/13 od 05.11.2013.godine, nakon održanog glavnog javnog pretresa dana 04.12.2014.godine, u prisustvu zastupnika optužbe ZODT-a Slađane Španjević, okrivljenog A.G. i njegovog branioca adv. Đ. P. iz Podgorice, u odsustvu okrivljenog K.H., dana 08.12.2014.godine, donio je i javno objavio</span>
</p>
<p style="text-align:center;">
<span class="span2">P R E S U D U</span>
</p>
<p>&nbsp;</p>
<p>
<span class="span2">Okrivljeni:</span>
</p>
<p>&nbsp;</p>
<p>
<span class="span2">A.G., jmbg ..., zvani "M.", od oca B. i majke S. rođene Ć., rođen .... u B., sa prebivalištem u B.- državljanin C. G., pismen, završio srednji birotehnički centar, oženjen, otac dvoje djece, nezaposlen, lošeg imovnog stanja, osuđivan i to presudom Višeg suda u Podgorici, K br. 207/96 od 02.07.2002.godine, zbog krivičnog djela iz čl. 30 st. 1 KZ RCG u vezi čl. 19 KZ SFRJ (pokušaj ubistva), na kaznu zatvora u trajanju od 1 godine, presudom Osnovnog suda u Baru K br. 168/03 od 16.10.2008.godine, zbog krivičnog djela iz čl. 36 st. 1 KZ CG (teška tjelesna povreda), na kaznu zatvora u trajanju od 6 mjeseci, uslovno na 2 godine i presudom Osnovnog suda u Baru K br. 177/12 od 12.11.2012.godine, zbog krivičnog djela iz čl. 388 st. 1 KZ (lažno prijavljivanje) na kaznu zatvora u trajanju od 5 mjeseci uslovno na 1 godinu. </span>
</p>
<p>
<span class="span2">K.H., jmbg ..., od oca Ć. i majke E., rođene T., rođen ... u B., sa prebivalištem u B. - državljnin Crne Gore, pismen, završio Višu pedagošku školu, po zanimanju profesor fizičkog vaspitanja, zaposlen-vlasnik restorana u Poljskoj, oženjen, otac četvoro djece, srednjeg imovnog stanja, osuđivan i to presudom Osnovnog suda u Nikšiću K br. 30/02 od 06.03.2003.godine, zbog krivičnog djela iz čl. 207 st. 3 u vezi st. 1 KZ RCG (falsifikovanje isprave), na kaznu zatvora u trajanju od 30 dana. </span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span class="span2">I</span>
</p>
<p>&nbsp;</p>
<p>
<span class="span2">Okrivljeni A.G.</span>
</p>
<p style="text-align:center;">
<span class="span2">KRIV JE </span>
</p>
<li style="text-align:center;">
<span class="span3">  </span>
</li>
<p>
<span class="span2">Zato što je:</span>
</p>
<p>&nbsp;</p>
<p>
<span class="span2">Dana 03.10.2013.godine, oko 15,30 časova, u Baru, u Bulevaru Dinastije Petrovića, u ugostiteljskom objektu "Berlin", vršenjem nasilja prema drugom, drskim i bezobzirnim ponašanjem, ugrozio spokojstvo građana i remetio javni red i mir, te tjelesno povrijedio oštećenog Đ.J., iako je bio svjesan zabranjenosti svojih radnji, pa je to i htio, na način što je, nakon prethodne verbalne rasprave između oštećenog Đ.J. sa jedne strane i R. M., koji je kritičnom prilikom bio u društvu sa okrivljenima, u trenutku kada je R. napustio lokal, oštećenom zadao više udaraca pesnicama po glavi, od kojih udaraca je oštećeni Đ. pao na pod, te je nakon toga nastavio da ga udara, kojom prilikom je oštećenom nanio lake tjelesne povrede u vidu nagnječenja nosa s krvnim podlivom kože nosa, otokom i krvarenjem iz nosa, krvni podliv gornje usne sa otokom gornje usne, krvni podliv donje usne sa otokom donje usne, krvni podliv kože u lijevom jagodičnom predjelu sa otokom lijevog jagodičnog predjela, krvni podliv kože u predjelu lijevog obraza sa otokom lijevog obraza, krvni podliv kože u predjelu iznad lijeve obrve, krvni podliv kože gornjeg kapka lijevog oka sa otokom gornjeg kaplka lijevog oka, krvni podliv kože donjeg kapka lijevog oka sa otokom donjeg kapka lijevog oka, oguljotinu kože u lijevoj polovini potiljačnog predjela 2 x 2 cm i više otoka u tjemeno - potiljačnom predjelu sa crvenilom kože u lijevoj polovini tjemeno - potiljačnog predjela, </span>
</p>
<p>
<span class="span1"> </span><span class="span4">- </span><span class="span2">čime je izvršio krivično djelo - nasilničko ponašanje iz čl. 399 Krivičnog </span><span class="span2">zakonika</span><span class="span4"> </span>
</p>
<p>&nbsp;</p>
<p>
<span class="span1">Pa ga sud  primjenom čl. 4, 32, 36, 42, 45 i 46 KZ i čl.369, 370 i 374 ZKP-a</span>
</p>
<p>&nbsp;</p>
<p style="text-align:center;">
<span class="span1">O S U Đ U J E</span>
</p>
<p>&nbsp;</p>
<p>
<span class="span1">Na kaznu zatvora u trajanju od 3 (tri) mjeseca. </span>
</p>
<p>&nbsp;</p>
<p>
<span class="span1">Okrivljeni A.G. je dužan da plati troškove krivičnog postupka u iznosu od  198,00 €, kao i paušalne troškove u iznosu od 40 eura u roku od 15 dana od dana pravosnažnosti presude pod prijetnjom izvršenja.</span>
</p>
<p>&nbsp;</p>
<p style="text-align:center;">
<span class="span1">II</span>
</p>
<p>&nbsp;</p>
<p>
<span class="span1">Okrivljeni K. H.</span>
</p>
<p>&nbsp;</p>
<p>
<span class="span1">Na osnovu člana 373 tč.. 2 ZKP-a Crne Gore</span>
</p>
<p>&nbsp;</p>
<p style="text-align:center;">
<span class="span1">O S L O B A Đ A   S E   O D   O P T U Ž B E</span>
</p>
<p>
<span class="span1">Da je:</span>
</p>
<p>&nbsp;</p>
<p>
<span class="span1"></span><span class="span2">Dana 03.10.2013.godine, oko 15,30 časova, u Baru, u Bulevaru Dinastije Petrovića, u ugostiteljskom objektu "Berlin", vršenjem nasilja prema drugom, drskim i bezobzirnim ponašanjem, ugrozio spokojstvo građana i remetio javni red i mir, te tjelesno povrijedio oštećenog Đ.J.a, iako je bio svjesan zabranjenosti svojih radnji, pa je to i htio, na način što je, nakon prethodne verbalne rasprave između oštećenog Đ.J. sa jedne strane i R. M., koji je kritičnom prilikom bio u društvu sa okrivljenima, u trenutku kada je R. napustio lokal, prišao stolu za kojim je sjedio oštećeni i istom zadao više udaraca pesnicama po glavi i tijelu, od kojih udaraca je oštećeni Đ. pao na pod, te je nakon toga nastavio da ga udara, kojom prilikom je oštećenom nanio lake tjelesne povrede u vidu nagnječenja nosa s krvnim podlivom kože nosa, otokom i krvarenjem iz nosa, krvni podliv gornje usne sa otokom gornje usne, krvni podliv donje usne sa otokom donje usne, krvni podliv kože u lijevom jagodičnom predjelu sa otokom lijevog jagodičnog predjela, krvni podliv kože u predjelu lijevog obraza sa otokom lijevog obraza, krvni podliv kože u predjelu iznad lijeve obrve, krvni podliv kože gornjeg kapka lijevog oka sa otokom gornjeg kaplka lijevog oka, krvni podliv kože donjeg kapka lijevog oka sa otokom donjeg kapka lijevog oka, oguljotinu kože u lijevoj polovini potiljačnog predjela 2 x 2 cm i više otoka u tjemeno - potiljačnom predjelu sa crvenilom kože u lijevoj polovini tjemeno - potiljačnog predjela, nakon čega je napustio lice mjesta. </span>
</p>
<p>&nbsp;</p>
<p>
<span class="span1"> - čime bi izvršio krivično djelo - nasilničko ponašanje iz čl. 399 Krivičnog zakonika </span>
</p>
<p>&nbsp;</p>
<p>
<span class="span1">-  jer nije dokazano da je učinio djelo za koje je optužen. </span>
</p>
<p>&nbsp;</p>
<p>
<span class="span1">Troškovi postupka u ovom dijelu padaju na teret budžetskih sredstava suda. </span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Optužnim prijedlogom Višeg državnog tužilaštva u Podgorici Kt.br. 144/13 od 05.11.2013.godine, okrivljenima je stavljeno na teret izvršenje krivičnog djela bliže opisano u izreci presude.</span>
</p>
<p>
<span class="span1">Okrivljeni A.G. je u svojoj odbrani u prethodnom postupku, pred Višim državnim tužilaštvom u Podgorici u bitnom naveo da je dana 03.10.2013.godine oko 15,00 časova bio sa R.M. u lokalu "Berlin", kada je došao Đ.J., kojeg zna od ranije, a koji je počeo da ih vrijeđa i provocira. R.M. je izašao kako bi najvjerovatnije uzeo pištolj, a on je, da bi odbranio svoj integritet i svoje dostojanstvo, kako navodi, "prebio" oštećenog, pojašnjavajući da je oštećeni sportista i bivši policajac i ima 115 kilograma, tako da nije neko ko je fizički slabiji od njega, a okrivljeni se držao izreke "jači kači" i zbog toga je došlo do fizičkog obračuna. Dalje je naveo da K. H. s tim nema nikakve veze, on je samo bio prisutan u lokalu i sjedio je sa njim i R.om, a K.H. nije vidio više od 10 godina iK. nije prilazio Đ.u. Policija je od njega oduzela patiku na kojoj su se nalazili tragovi krvi i to je krv Đ.J.a. Na pitanja tužioca je naveo da se u navedenom lokalu prije kritičnog događaja nalazio više od dva sata i tu je sjedio sa različitim društvom. Sjeo je za drugim stolom lijevo od ulaznih vrata, a Đ. je po ulasku u ovaj lokal sjeo za prvim stolom lijevo od ulaznih vrata. Prije pola godine je sa Đ.em imao jedan nesporazum i Đ. je odmah pri ulasku u ovaj lokal počeo da vrijeđa i njega i R.a, govoreći im "pičko jedna bojiš se". Bilo </span><span class="span1">je tu salva uvreda i ne može da ponovi te riječi, to i nije njegov rečnik. Nakon što je R.M. izašao iz lokala, Đ. je ustao sa svog mjesta i prišao je njegovom stolu. Tada je Đ. pokušao da ga udari, ali nije uspio i okrivljeni je, kao što je već i rekao, fizički nasrnuo na njega. Udario ga je prvo nekoliko puta otvorenim dlanom, a zatim dva puta pesnicom u predjelu glave. Nije ga više nigdje udarao. Od ovih udaraca Đ. je pao na pod i nakon što je pao više ga nije udarao. Kada je Đ. pao, okrivljeni ga je podigao, sjeo za sto i ponudio mu da ga odvede u bolnicu. Tada je bio prisutan službenik policije Jaredić Neško, koji je svjedok tome, a koji ga je kasnije i odvezao u Hitnu. Ne zna gdje se za to vrijeme nalazioK. H., nije na to obraćao pažnju. Do ovog fizičkog kontakta došlo je pored stola gdje je on sjedio, jer je Đ. ustao od svog stola i došao za njegov sto kada je R. izašao. U lokalu, koliko se on sjeća, nije bilo gostiju, a sjeća se da je bio konobar. Na glavnom pretresu dana 29.01.2014.godine je naveo da je navedenog</span><span class="span2"> dana sjedio u lokalu "Berlin" u društvu R. M. i K.H.. Nakon nekih pola sata u lokal je došao Đ.J. i tu je došlo do nekog nesporazuma, do nekog dobacivanja izmedju H., M. i Đ.J. Nakon toga R.M. je napustio lokal, a H.K. je tada rekao Đ.u "zašto zoveš policiju", pošto je Đ. prethodno pozvao policiju i tada je H. udario Đ.a otvorenom ili zatvorenom šakom, ne zna tačno. Tu je došlo do trganja između njih dvojice. On - A.je gledao da ih razdvoji i uspio je na kraju da ih razdvoji. Vidio je povrede na licu Đ.J., bilo je krvi i on mu je tu krv sa lica očistio salvetom. Tu je došla policija i sve njih privela. Na pitanje zastupnika optužbe, da li je došlo do fizičkog kontakta izmedju njega i oštećenog, okrivljeni A.je naveo da nije. Dalje je naveo da je odbranu koju je dao u tužilaštvu dao pod pritiskom, jer je prethodno kažnjavan i tada mu je njegov advokat rekao da ako bude negirao da se tukao da će ići u Istražni zatvor i da je bolje da prizna da ne bi išao u zatvor, a iz iskustva zna da je to tako, a da će istinu reći na glavnom pretresu. </span>
</p>
<p>
<span class="span1">OkrivljeniK. H. je u svojoj odbrani u prethodnom postupku dana 04.10.2013.godine naveo da nijesu tačni navodi krivične prijave. Tog dana jeste bio u lokalu "Berlin" u Baru, a naime on je 02.10.2013.godine, došao iz Poljske u Bar, gdje živi njegova majka, sestra i sin. Tom prilikom smjestio se u apartmanima koji se nalaze iznad lokala "Berlin" i imao je namjeru da u Baru boravi svega nekoliko dana. On je dana 03.10.2013.godine u "Berlin" došao između 15,00 i 16,00 časova i tamo se već nalazio A.G., kojeg zna od ranije i koji je tom prilikom bio u društvu sa jednim momkom kojeg ne poznaje, a kasnije je saznao da se preziva R.. Kada ga je G. vidio, s obzirom da se deset godina nijesu vidjeli, pozdravili su se i pozvao ga je da sjedne za njegov sto. U početku je to odbio, ali je G. navaljivao i on je sjeo za njegov sto. Poslije petnaestak minuta u lokal je došao Đ., za kojeg nije znao tada ni ko je ni kako se zove, ali je kasnije, odnosno nakon događaja koji je uslijedio, saznao njegovo prezime. Po dolasku u lokal, Đ. se poljubio sa G.om i sa R.M. i sjeo je dva -tri metra od stola gdje su oni sjedjeli. Oni su sjedjeli sa lijeve strane gledano iz pravca ulaznih vrata, a to je bilo četvrti sto, nije baš siguran, dok je Đ. sjeo po sredini lokala. Odmah nakon što je Đ. sa jednim licem sjeo za ovaj sto, počela je rasprava izmedju Đ.a i R.. Rasprava je tekla u smislu što su govorili jedan drugom "ko si ti, a ko si ti". R. je sa svoje strane bio prepotentan, Đ.</span><span class="span2"> valjda i on siguran u sebe, i izazivao je ovu raspravu i on je počeo prvi sa prozivanjima. Nije bilo prijetnji i psovki. Đ. se prema R.u prezrivo ponašao, ali nije ga psovao. To je trajalo dosta dugo, desetak minuta možda, a potom je R. izašao, a prije toga je rekao Đ. "sačekaj me, brzo ću se vratiti" i to prijetećim tonom. Nakon što je R. izašao, okrivljeniK. je pitao G. "da se ova budala ne vrati sa pištoljem", a ne može da se sjeti šta mu je odgovorio, i ako mu je odgovorio to je bilo nešto neodređeno. </span><span class="span2">Prije nego što ga je ovo pitao, G. je pozvao telefonom B.Ž., vlasnika "Berlina" i rekao mu da dodje jer je bila neka rasprava u lokalu. Ne može se tačno sjetiti u kom trenutku, ali sjeća se da je Đ. razgovarao telefonom i pozvao policiju, ali to je bilo sigurno nakon što je R. napustio lokal. Đ. je bio jako pijan i okrivljeniK. pretpostavlja da se uplašio od R.a i da je zbog toga zvao policiju. Zatim je, kako navodi, ustao od stola i izašao napolje kako bi vidio da li se ovaj R. nalazi tu negdje, jer se i on uplašio da se ne vrati i ne započne neki novi sukob i da ga nešto ne zakači. Napolju se zadržao 2-3 minuta i kad se vratio u lokal vidio je Đ. krvavog za stolom za koji je prethodno on sjedio. G. je sjedio na istom mjestu gdje ga je i ostavio prije nego što je izašao iz lokala. On je takođe sjeo za sto i u tom trenutku je došla policija. Ne zna kako je Đ. povrijedjen, on ga sigurno nije udarao, nije imao s njim nikakav kontakt, nijednu riječ nijesu progovorili međusobno, a volio bi da se ovo nije ni desilo i da uopšte nije bio tamo. Na pitanje tužioca je naveo da je nekoliko puta izlazio iz lokala jer se plašio da se R. ne vrati i bio je uznemiren zbog toga. Nije otišao iz lokala u svoj apartman koji se nalazi iznad lokala jer je čekao svoju sestru da dodje sa posla. Između G. i Đ.a nije bilo nikakve rasprave. Oni su se pozdravili i poljubili kada je Đ. došao u lokal, Đ. je po dolasku u lokal i naručio piće za njihov sto govoreći da je to za njegovog brata G. G. i Đ. jesu međusobno komunicirali, ali između njih nije bilo rasprave i ružnih riječi, znači nije bilo nikakve tenzije u njihovom odnosu. U lokalu nije bilo gostiju osim njih, a bio je konobar i vjerovatno je unutra bilo još neko osoblje. Policija je od njega oduzela papuče u kojima je bio obuven. Vidio je da na podu lokala ima tragova krvi i to pored stola gdje je on prethodno sjedio sa G. To su bile dvije - tri kapljice krvi. Vidio je da je Đ. krvav, jer mu je krv tekla iz nosa, a nije vidio da ima još nekih povreda. Kao što je prethodno rekao ne zna kako je Đ. zadobio ove povrede, niti zna kako se njegova krv našla na njegovim papučama. Bio je obuven u kožnim kafenim papučama i nije imao čarape na nogama. Čini mu se da je na lijevoj papuči bilo tragova krvi i to nekoliko kapljica. On je nakon ovog događaja sa sestrom otišao u drugi lokal i da je htio da tu krv sa papuča opere mogao je da opere. Mogao je da promijeni i garderobu, a ništa od toga nije uradio jer smatra da nije ni za šta kriv i da nema potrebe da to radi. Na poziv policije se sa sestrom vratio u taj isti lokal. Dok je prethodno bio u lokalu sa Đ. i G., vidio je da je policajac, za koga će kasnije saznati da se zove Neško, a koji je prvi došao na lice mjesta, takođe ima tragove krvi na odjeći u predjelu ramena. Predlagao je Đ.u da se umije i opere od krvi, ali on nije odlazio od stola da se umije. Bio je toliko pijan po njegovoj procjeni da nije ni mogao. </span>
</p>
<p>
<span class="span1">U dokaznom postupku sud je proveo sledeće dokaze: pročitani su iskazi svjedoka R. M., svjedoka-oštećenog Đ.J. i svjedoka Š.I., pročitane su </span><span class="span2">4 službene zabilješke UP CB Bar od 03.10.2013.godine, zapisnik o prepoznavanju ODT-a u Baru Ktn 63/13 od 04.10.2013.godine, potvrda UP CB Bar o privremeno oduzetim predmetima od Đ.J.a od 04.10.2013.godine, potvrda UP CB Bar o privremeno oduzetim predmetima od A.G.a od 04.10.2013.godine, potvrda UP CB Bar o privremeno oduzetim predmetima od K.H. od 04.10.2013.godine i izvršen je uvid u medicinsku dokumentaciju na ime Đ.J.a, pročitan je  nalaz i mišljenje vještaka medicinske struke dr K.N. od 02.11.2013.godine, izvod iz KE za okrivljenog A.G.a, pribavljen od CB Bar br. 71/03-245/13-5896/2 od 06.11.2013.godine, izvod iz KE za okrivljenog K.H. pribavljen od CB  Berane br.03/3-</span><span class="span2">245-9071 od 11.11.2013.godine i izvršen je uvid u spise predmeta K br. 177/12, izvršen je uvid u fotoelaborat i </span><span class="span1">saslušan je vještak medicinske struke dr. K. N.</span>
</p>
<p>
<span class="span2">Svjedok oštećeni Đ.J. je u svom iskazu datom u prethodnom postupku naveo da je dana 03.10.2013.godine oko 15,00 časova sa svojim drugom R.otišao u lokal "Berlin" koji se nalazi u Baru. Po dolasku u lokal, njih dvojica su sjeli za prvim stolom lijevo od ulaznih vrata i odmah po dolasku primijetio je da se u tom istom lokalu, 2-3 stola udaljen od njih, nalazi jedno društvo u kojem je prepoznao R. M. i A.G., zv. "Makaze", koja lica zna od ranije, s obzirom da radi kao policajac, a isti su bezbjedonosno interesantna lica, pa je u odnosu na ova lica više puta bio angažovan. Sa njima u društvu bilo je još jedno njemu nepoznato lice, koje je on tog dana prvi put vidio. Nakon što je ispio piće njegov drug R. je napustio lokal, a on je ostao da sjedi za stolom. Dok je sjedio za stolom, R.M. mu se obratio govoreći mu da je njegovom krivicom više puta bio u zatvoru zbog droge, na šta mu je on odgovorio da ne zna o čemu govori i da ga ostavi na miru. Tada mu je M. rekao da ga sačeka pet minuta i izašao je iz lokala. Nakon što je M. izašao iz lokala pozvao je dežurnu službu CB Bar i prenio im šta mu je M. rekao. Ubrzo poslije M. odlaska ovo njemu nepoznato lice, koje je ostalo u društvu sa A.G., koji je bio proćelav stariji čovjek, obratio mu se riječima "šta imaš ti da zoveš policiju". Nakon toga ovo lice ustaje od stola i kreće u njegovom pravcu i tu počinju da se njih dvojica prepiru. Tada je od stola ustao i A.i počeo je da vuče ovo lice unazad da ga skloni od njega, međutim nije uspio u tome, vukao ga je nekoliko puta i u tom vučenju zadobio je, čini mu se, jedan udarac, ne sjeća se. Tada je, da bi se odbranio, vjerovatno zakačio A. Ovo je vjerovatno revoltiralo A, ali ne zna šta se poslije dešavalo i kako je A.  taj svoj revolt izrazio, zna samo da je pao, pokrio je glavu rukama i dok je bio na zemlji osjetio je jedan-dva udarca u predjelu glave, ali ne zna ko mu je te udarce nanio, to nije vidio, bio je okrenut leđima, a osim toga bio je pokrio glavu rukama kako bi se zaštitio. Nakon što je zadobio ove udarce sjeća se da ga je A.podigao sa poda, sjeo na stolicu i pitao ga treba li da ga odvede u bolnicu i u tom trenutku je došla policija i on je sa kolegom J. N., koji je došao na lice mjesta, pošao u Hitnu službu u Baru, a ne zna šta se dešavalo sa A.em i ovim drugim licem, to nije vidio. Na pitanje tužioca je naveo da nije imao nikakvu komunikaciju sa A.G.om i ovim njemu nepoznatim licem, ni prije ni poslije izlaska R. M. iz lokala, a jesu se pozdravili kada je on ušao u ovaj kafić. Pozdravio se sa svima, odnosno rekao im je "zdravo, zdravo", M.je, osim ovoga što mu je rekao da je njegovom krivicom bio nekoliko puta u zatvoru zbog droge, dobacivao nešto u smislu da je "Makaza", misleći na A.G.a, za njih policajce zakon, a A.na ovo nije reagovao. Kada je ovo njemu nepoznato lice krenulo u njegovom pravcu, ustao je od stola i ovo guranje i međusobno čupanje koje je prethodno opisao dešavalo se na prostoru između njihovih stolova. Ovo nepoznato lice ga je rukom udarilo u predjelu lijeve strane jagodice, ispod lijevog oka i taj udarac je bio trenutan. Kada ga je udario, A.je bio u njegovoj blizini i vukao ga je od njega, kao što je i rekao u tom guranju je vjerovatno zakačio A.a. On nije vidio da ga je A.udario, vidio je samo ovaj jedan udarac koji je zadobio od nepoznatog lica, a udarce koje je zadobio dok je bio na podu ne zna ko mu ih je nanio. Nakon što ga je A.podigao sa poda i sjeo za sto, nije vidio da se ovo nepoznato lice nalazi u lokalu. Na pitanje branioca okrivljenog A.a je naveo da je primijetio da su ova lica, odnosno A., R. i ovo NN lice pili alkohol tom prilikom i po njegovoj procjeni bili su u pripitom stanju. On je popio pivo dok je sjedio sa svojim drugom, a i prije nego što je došao u ovaj lokal pio je nešto od alkohola. Ovo se sve dešavalo na vrlo malom prostoru, stolovi su blizu jedan drugoga i sjeća se da je prilikom pada zadnjim dijelom glave udario u ćošak na jednom od </span><span class="span2">stolova. Na glavnom pretresu dana 29.01.2014.godine je naveo da se sada slabo može sjetiti, ali u glavnom je toga dana navratio u lokal "Berlin" u popodnevnim časovima, sa jednim drugom. Sjeli su za sto do vrata, primijetio je da za drugim stolom sjedi A.G. i R.M. i još jedan ćelav čovjek kojeg nije poznavao i nije ga nikad vidio. Sjeli su on i ovaj drug, koji je otišao prije njega, a on je ostao i dalje u ovom lokalu. Tada je počela prepirka, odnosno rasprava između njega i R. M.. U jednom momentu je R.M. skočio i rekao "sačekaj me ovdje, brzo ću se ja vratiti" i otišao. Mislio je da je R. otišao da uzme pištolj ili nešto slično i tada je zvao policiju, da bi ovaj čovjek kojeg on ne poznaje, ustao sa stola i došao do njegovog stola, koji je bio udaljen možda nekih 2 metra od stola za koji je on sjedio, prišao mu i rekao "što ti imaš da zoveš policiju, što se ne pobiješ" i iz čista mira ga je udario negdje po licu, ne zna tačno gdje i ne zna da li je to bilo šakom ili pesnicom. Prvi mu je iz čista mira prišao i udario ga. Od tog udarca se zateturao i pao i moguće je da je od tog teturanja udario u sto ili stolicu. Njega je G. A.podigao i sjeo ga za njegov sto. Tada je došla patrola policije, a pošao je sa kolegom J.N. u Hitnu i to njegovim privatnim autom. Prema tome, da se ovaj čovjek nije umiješao ništa od ovoga ne bi bilo, a njega nikad prije ovoga nije vidio. Želi da kaže da se, kada je ušao u lokal, pozdravio sa G. A., znaju se od ranije i iz istog su mjesta iz Žabljaka. Normalno su se javili jedan drugom. Ne može da se sjeti da li je u trenutku kada se nalazio na podu osjećao neke udarce i da li je primao neke udarce. A.se nije miješao u njegov  verbalni sukob sa R.M., riječ nije progovorio. Na pitanje suda, s obzirom da se iskaz koji je dao u prethodnom postupku kod tužioca razlikuje od iskaza koji je dao na glavnom pretresu, i to u dijelu šta se dešavalo dok je ležao na podu, odnosno da je osjetio jedan ili dva udarca u glavu, da pojasni, svjedok je naveo, jeste, istina je to što je tada izjavio kod tužioca. Kada ga je A.podigao i kada ga je sjeo za njegov sto, niko drugi nije bio prisutan, osim radnika lokala, a nije bilo prisutno ni ovo lice koje ga je udarilo, bilo je pobjeglo odatle. Na pitanje branioca okrivljenog A.a da li zna da li ga je A.udario dok je bio na podu, naveo je da ga A.nije udario, jer što bi ga udario kada ih je razdvajao. Nije bio u mogućnosti da vidi koga ga udara jer je bio u takvom položaju da nije mogao da vidi ko ga je udario, ali tvrdi da ga G. A.nije udario. U trenutku dok je bio na podu, bio je okrenut licem prema podu. Kao oštećeni nije se pridružio krivičnom gonjenju protiv okrivljenog A.G.a, a pridružio se krivičnom gonjenju protiv K.H.. </span>
</p>
<p>
<span class="span2">Svjedok R.M. je u svom iskazu u prethodnom postupku u bitnom naveo da je dana 03.10.2013.godine, oko 12,00-13,00 časova došao u lokal "Berlin" koji se nalazi u Baru. Kada je stigao, A.G., kojeg poznaje od ranije, se već nalazio u lokalu i svjedok je sjeo za stolom za kojim se nalazio G. i još jedno lice za kojeg će kasnije saznati da se zove K. H. Sjedjeli su zajedno neko vrijeme kada je u kafić došao Đ.J., kojeg poznaje iz viđenja od ranije. Po ulasku u kafić Đ. se pozdravio, odnosno poljubio sa G.om, a sa njim i sa K. se rukovao. Nakon što je sjeo za susjednim stolom, Đ. im je naručio piće, a za to vrijeme dok se on nalazio u lokalu nikakve svađe ili prepirke nije bilo između njega i A.a. Svjedok je sjedio nakon Đ. dolaska još 15-tak minuta u tom lokalu, a potom je otišao i ne zna šta se dalje dešavalo. Dok je bio prisutan situacija je bila potpuno normalna, može reći da je čak bila i prijateljska atmosfera između Đ.i G. i ništa nije ukazivalo da će se kasnije dogoditi neki sukob. Na pitanje tužioca je naveo da između njega i Đ.a nije bilo prepirke dok su bili u lokalu. Međusobno nijesu komunicirali. Zna ga od ranije jer je policajac, radio je u saobraćajnoj policiji i tako ga zna. Nikada Đ. prema njemu nije preduzimao neku službenu radnju. Tog dana su G., on iK. konzumirali alkohol, a Đ. je po dolasku u lokal bio vidno pripit, a sjeća se da je u kafiću pio "Jelen" </span><span class="span2">pivo, a i svjedok je takođe pio pivo. U policiji su mu nakon ovog događaja  uradili alkotest i zna da je utvrđena koncentracija alkohola u krvi kod njega od 0,89 promila. Tog dana sjeća se da je bilo otvaranje lovne sezone i on je kod vlasnika "Berlina" ostavio bio neke pečenje kako bi se to spremilo za početak lova i nije imao namjeru da se u tom lokalu duže zadržava. On sa Đ. ranije nije imao nikakav sukob. Nije čuo ni da je sa K. Đ. komunicirao, pa ni neku rapsravu ili svađu među njima. </span>
</p>
<p>
<span class="span2">Svjedok Š. I. je u prethodnom postupku u bitnom naveo da je zaposlen kao konobar u lokalu "Berlin" u Baru. Dana 03.10.2013.godine bio je u smjeni kada je oko 15,00 časova  u lokal došao izvjesni J., kojeg poznaje po nadimku "Đ.", a zna ga i iz viđenja dosta dugo. Bio je u društvu sa još jednim momkom kojeg takođe zna i viđenja, ali nije siguran kako se zove. Po ulasku u lokal Đ. se pozdravio sa A.G. zvanim "M.", R.M. i još jednim čovjekom koji je bio za njihovim stolom. Sa vrata je Đ. rekao "M. brate moj" i krenuo u njihovom pravcu da se pozdravi. Nakon što je sjeo za drugim stolom sa svojim drugom, Đ. je naručio piće za njih dvojicu i za društvo A. Ubrzo poslije toga Đ. je počeo da u njihovom pravcu upućuje neke uvrede, a koliko je on shvatio to se odnosilo na neke događaje iz prošlosti, jer se oni od davnina poznaju. Primijetio je tada da je Đ. bio u pripitom stanju i ovo lice koje je bilo sa njim odmah je otišao, a za ovim licem lokal je napustio odmah i R.M. U trenutku kada je on krenuo da ponese neko piće napolje na terasu lokala, vidio je Đ. kako ustaje i ide u pravcu stola za kojim su sjedjeli A.G. i K. H, kojeg nije znao od ranije, a kasnije je saznao o kome se radi i kako se zove. Dok je usluživao goste na terasi čuo je neki zvuk iz unutrašnjosti lokala koji ga je podsjetio na pad stolice i neku galamu. Kada se vratio u unutrašnjost vidio je Đ. i A.a kako sjede za stolom i pričaju. U tom trenutku došao je policajac koji je bio u civilu, prišao je njihovom stolu i razgovarao je sa njima. Tada je došao i B. Ž. gazda lokala, a kojeg je on iz lokala zvao još u trenutku dok je trajala ova prepirka između Đ. i društva za drugim stolom. Kada se vratio u unutrašnjost lokala K. je bio u unutrašnjosti lokala oko 3 metra udaljen od stola za kojim su sjedjeli Đ. i A.i tada je gledao njih kako razgovaraju. Tada je došao ovaj inspektor u civilu, ali K. uopšte nije prilazio njihovom stolu. Vidio je da je Đ. bio crven u licu dok je sjedio sa A. za stolom. Nije vidio da je krvav, mada mu se nije ni približavao. On je kod tužioca u Baru vršio radnju prepoznavanja i tamo je prepoznao K.H. kao lice koje je bilo prisutno u lokalu i sjedio je u društvu sa A. i R.M., a isto tako je i vidio ovo lice u unutrašnjosti lokala kada se vratio sa terase. U unutrašnjosti lokala osim ovih lica koje je pomenuo nije bilo drugih gostiju, a na terasi je bilo gostiju, pretežno R., oko desetak njih. Na pitanje tužioca je naveo da nije tačno čuo šta je Đ. govorio društvu koje je sjedjelo za susjednim stolom. U stvari čuo je da ih je Đ. vrijeđao tako što im je govorio da su džukele, pozivao ih je da izadju napolje da se pobiju sa njim, takođe je govorio da mu nisu ni do koljena. To je trajalo dosta dugo sigurno pola sata i svjedok je to čuo u prolazu dok je prolazio pored njihovih stolova. A.i društvo za njegovim stolom su smirivali Đ. govoreći mu da ih ostavi na miru da popiju piće, ali on nije prestajao nego je i dalje nastavljao sa uvredama. Nije čuo da mu je R.M. na ove uvrede uzvraćao, čak naprotiv i on ga je smirivao jer se tu sasvim slučajno zadesio, misli da je bila neka slava, a s obzirom da u sklopu tog lokala postoji pečenjara sjeće se da je i Marko kod njih pekao neko meso i zna da je govorio Đ.u da se smiri i da mu je rekao "popio si brate, pričaćemo sjutra". Nikakvih tragova krvi nije bilo na podu lokala da je on primijetio, a primijetio je da je sto za kojim je sjedio A.bio gurnut u stranu. Nije čuo da se pominjao bilo kakav pištolj. Na glavnom pretresu dana 11.09.2014.godine je naveo da je bio konobar u ovom lokalu "Berlin". Međutim, čitav ovaj događaj se dešavao unutra, a on je </span><span class="span2">bio na terasi. U lokalu su bili G., još jedan čovjek i R.M. i onda je došao u lokal policajac, međutim što se dalje dešavalo ne sjeća se jer je prošlo dosta vremena od tada. Nakon što je svjedoku pročitana izjava koju je dao pred Višim državnim tužilaštvom na zapisniku od 23.10.2013.godine, svjedok je naveo da je  tako bilo kako je izjavio pred tužiocem. Na pitanje suda, koliko je dugo bio na terasi dok je usluživao goste, svjedok je naveo da je bio možda 3-4 minuta. Dok je on bio napolju i usluživao goste nije vidio da li jeK. H. izlazio iz lokala na terasu. </span>
</p>
<p>
<span class="span2">U zapisniku o prepoznavanju ODT-a u Baru Ktn 63/13 od 04.10.2013.godine, sačinjenom pred Zamjenikom ODT-a u Baru, je navedeno da je prepoznavanje izvršeno od strane svjedoka Š.I.. Prepoznavanje je obavljeno u prostorji posebno namijenjenoj u tu svrhu u koju je prethodno uvedeno pet lica čije su osnovne osobine slične onima koje je svjedok dao, među kojima i osumnjičeni i poređana su sledećim redosljedom posmatrano slijeva nadesno: 1.V. T., rođen ..., pozicija br. 1; 2.R. M., rođen ..., pozicija br. 2; 3.B. K., rođen ..., pozicija br. 3;  4.H.K., rođen ..., pozicija br. 4; 5.M. S., rođen ..., pozicija br. 5. Svjedoku Š. I. pokazana su sva ova lica, pa pošto ih je dobro razgledao, sa sigurnošću od 100% je izjavio da je lice pod rednim brojem 4 lice koje je dana 03.10.2013.godine, oko 15,30 časova u restoranu "Berlin" sjedjelo za stolom sa A.G. i da sa sigurnošću tvrdi da nije vidio da je to lice bilo koga fizički napalo. Za ovim je ponovo vršen sledeći raspored lica, posmatramo slijeva nadesno: 1.V. T., rođen ..., pozicija br. 5; 2.B.K., rođen ..., pozicija br. 2; 3.H.K., rođen ..., pozicija br.1; 4.M.S., rođen ... pozicija br. 4 i 5.R. M., rođen ..., pozicija br. 3. Svjedoku Š. I. pokazana su sva ova lica, pa pošto je dobro razgledao, sa sigurnošću od 100% se izjasnio da je lice koje u ruci drži br. 1 lice koje je dana 03.10.2013.godine, oko 15,30 časova, u restoranu "Berlin" sjedilo za stolom sa A.G. i da sa sigurnošću tvrdi da nije vidio da je to lice bilo koga fizički napalo, već je to lice bilo udaljeno od mjesta gdje su leželi na podu A.G. i Đ. J., nekih 3-4 metra. </span>
</p>
<p>
<span class="span2">Iz potvrde UP CB Bar o privremeno oduzetim predmetima od Đ.J.a od 04.10.2013.godine, utvrđuje se da je od Đ.J. oduzeta crvena majica kratkih rukava na kojoj su se nalazili tragovi krvi. </span>
</p>
<p>
<span class="span2"> Iz potvrde UP CB Bar o privremeno oduzetim predmetima od A.G.a od 04.10.2013.godine, utvrđuje se da je od A.G. oduzet par žuto sivih patika marke "Nike" na kojima su vidljivi tragovi krvi. </span>
</p>
<p>
<span class="span2">Iz potvrde UP CB Bar o privremeno oduzetim predmetima od K.H. od 04.10.2013.godine, utvrđuje se da su od K.H. oduzete žute kožne sandale na kojima su vidljivi tragovi krvi. </span>
</p>
<p>
<span class="span2">U nalazu i mišljenju vještaka medicinske struke dr K.N. od 02.11.2013.godine, koji nalaz je dat na osnovu medicinske dokumentacije, je navedeno da je Đ.J. zadobio sledeće tjelesne povrede: nagnječenje nosa sa krvnim podlivom kože nosa, sa otokom nosa i sa krvarenjem iz nosa; krvi podliv gornje usne sa otokom gornje usne; krvni podliv donje usne sa otokom donje usne; krvni podliv kože u lijevom jagodičnom predjelu sa otokom lijevog jagodičnog predjela; krvni podliv kože u predjelu lijevog obraza sa otokom lijevog obraza; krvni podliv kože u predjelu iznad lijeve obrve, krvni podliv kože gornjeg kapka lijevog oka sa otokom gornjeg kapka lijevog oka, krvni podliv kože donjeg kapka lijevog oka sa otokom donjeg kapka lijevog oka; oguljotina kože u lijevoj polovini potiljačnog predjela promjera 2x2 cm i više otoka u tjemeno potiljačnom predjelu sa crvenilom kože u lijevoj polovini tjemeno - potiljačnog predjela. Navedene povrede predstavljaju u vrijeme nanošenja, procijenjene kako pojedinačno tako i u svom </span><span class="span2">ukupnom djelovanju, laku tjelesnu povredu i nanešene su višekratnim dejstvom tupine aktivno zamahnutog mehaničkog oruđa u šta bi spadalo: stisnuta pesnica i slično. Nagnječenje nosa sa krvnim podlivom kože nosa, sa otokom nosa i sa krvarenjem iz nosa, krvni podliv gornje usne sa otokom gornje usne, krvni podliv donje usne sa otokom donje usne, krvni podliv kože u lijevom jagodičnom predjelu sa otokom lijevog jagodičnog predjla, krvni podliv kože u predjelu lijevog obraza sa otokom lijevog obraza, krvni podliv kože u predjelu iznad lijeve obrve, krvni podliv kože gornjeg kapka lijevog oka sa otokom gornjeg kapka lijevog oka i krvni podliv kože donjeg kapka lijevog oka sa otokom donjeg kapka lijevog oka nanešeni su u situaciji kada se Đ.J. nalalzio najvjerovatnije u uspravnom položaju svoga tijela, okrenut licem u lice prema napadaču, odnosno prema licu koje mu je nanijelo navedene povrede. Više otoka u tjemeno potiljačnom predjelu sa crvenilom kože u lijevoj polovini tjemeno - potiljačnog predjela i oguljotina kože u lijevoj polovini potiljačnog predjela nanešeni su u situaciji kada je Đ.J. bio okrenut zadnjom stranom svoje glave prema napadaču, odnosno prema licu koje mu je nanijelo navedene povrede. </span>
</p>
<p>
<span class="span2">Vještak medicinske struke dr K. N. je u svom izjašnjenju na glavnom pretresu dana 04.12.2014.godine naveo da u svemu ostaje pri svom nalazu od 02.11.2013.godine, a na pitanje suda, koliko puta je oštećeni udaren u predjelu lica, a koliko puta u tjemenu potiljačnom dijelu, vještak je naveo da je u predjelu prednje strane glave Đ.J. zadobio ukupno 8 tjelesnih povreda, a koje su nastale sa minimum 5 udaraca, s obzirom da je krvni podliv kože u lijevom jagodičnom predjelu i krvni podliv kože u predjelu lijevog obraza mogao nastati jednim udarcom, kao i da je nagnječenje nosa, te krvni podliv kapka i donjeg kapka lijevog oka mogao nastati jednim udarcem, te s obzirom da su krvni podliv gornje i donje usne mogli nastati sa jednim udarcem. Kad je u pitanju zadnja strana glave Đ.J.a, tu se ne može sa potrebnom preciznošću utvrditi koliko je bila udaraca s obzirom da je od povreda postojalo više otoka sa crvenilom kože u tjemeno potiljačnom predjelu, pri kakvoj formulaciji se ne može ustanoviti tačan broj niti povreda, a samim tim niti udaraca. Na sledeće pitanje suda, da li je povreda na tjemeno potiljačnom dijelu mogla nastati od udarca o ćošak stola i da li je tada oštećeni bio u ležećem ili stojećem položaju, vještak je naveo da više otoka u tjemeno potiljačnom predjelu sa crvenilom kože u lijevoj polovini tjemeno potiljačnog predjela nije mogao nastati usled pada Đ.J. unazad i kontakta njegovom zadnjom stranom sa ćoškom od stola, jer tako sasvim sigurno ne bi nastao veći broj povreda, a kako je označen u medicinskoj dokumentaciji sa terminom "više povreda". Vještak je naveo da je prilikom zadobijanja više otoka u tjemeno potiljačnom predjelu sa crvenilom kože u lijevoj polovini tjemeno potiljačnog predjela i zadobijanje oguljotine kože u lijevoj polovini potiljačnog predjela je nastalo u situaciji kada je Đ.J. bio okrenut zadnjom stranom svoje glave prema licu koje mu je nanijelo navedene povrede. Na osnovu raspoloživih medicinskih činjenica ne može se na pouzdan način izdiferencirati da li se Đ.J. u navedenoj situaciji nalazio u uspravnom položaju svoga tijela ili eventualno u ležećem položaju. U svakom slučaju lice koje je zadalo povrede nalazilo se iza njega. Na sledeće pitanje suda, da li je krv na papučama i patikama direktno kapala, ili je na neki način razmazana i nanijeta na papuču i patiku, a nakon što je vještaku pokazan fotoelaborat, vještak je naveo da na osnovu podataka i medicinske dokumentacije, jasno je da je Đ.J. krvario iz nosa, jer od svih povreda koje je imenovani zadobio jedinio je mogao da krvari iz nosa, a eventualno je mogao da krvari i iz oguljotine kože u predjelu lijeve polovine potiljačnog predjela u slučaju da je ta oguljotina bila dublja, a što nije navedeno u </span><span class="span2">medicinskoj dokumetnaciji. Dakle, kvarenje iz nosa može biti u vidu mlaza, pogotovo neposredno nakon zadobijanja povrede nosa, a može biti i u vidu kapanja krvi iz nosa u vremenskom perodu koji nastupa kasnije nakon povrede nosa, a u svakom slučaju na ljekarskom pregledu u prijemnoj ambulanti u Opštoj bolnici Bar, koji je obavljen dana 01.10.2013.godine u 17,01 časova, dakle sat ipo nakon odigravanja predmetnog događaja, ljekar je ustanovio "tragovi svježe krvi iz obe nosnice" Đ.J. Vještaku je stavljen na uvid fotoelaborat na kojem se vide tragovi krvi na braon kožnoj papuči i to gornjem kožnom dijelu (fotografija 8, 10, 11, 13), kao i tragovi krvi na plavo-zelenoj lijevoj patici, fotografija 15,16,18, pa je vještak naveo da apsolutno mogu da potiču od krvi iz povrijedjenog nosa Đ.J. Površine zahvaćene krvlju na patici su toliko velike da nijesu mogle nastati samim kapanjem, te slivanjem tih kapi na samu površini patike, već je najvjerovatnije krv potekla u određenom mlazu na lijevu patiku iz navedenog fotoelaborata, dok je broj i veličina tragova krvi na gornjem dijelu kožne braon papuče iz navedenog fotoelaborata takva da su iste mogle nastati kapanjem krvi, kap po kap iz nosa Đ.J.a. Na pitanje branioca okrivljenog, da li vještak može da isključi, s obzirom da je oštećeni bio pijan, da su neke povrede nastale od sudara ili pada, ili su sve povrede nastale od direktnog udarca, vještak je naveo jedino je oguljotina kože u lijevoj polovini potiljačnog predjela promjera 2x2 cm, mogla nastati od eventualnog pada Đ.J.a i kontakta njegovog potiljka bilo sa horizontalnom podlogom (pod) bilo sa eventualno uspravnom podlogom (npr ivica od stola, ćošak od stola, stolica i sl). Nijedna od drugih povreda koje je zadobio Đ.J. nije mogla nastati usled njegovog eventualnog pada i kontakta sa podlogom, već su sve nastale aktivnim dejstvom tupine zamahnutog mehaničkog oruđa. Na pitanje zastupnika optužbe, da li se isključuje udarac u slučaju povrede oguljotine kože u lijevoj polovini potiljačnog predjela promjera 2x2 cm, vještak je mišljenja da je navedena povreda najverovatnije nastala dejstvom aktivno zamahnutog mehaničkog oruđa, ali s obzirom na lokalizaciju i vrstu navedene povrede ne može se sa potrebnom sigurnošću isključiti mogućnost da je ista nastala i usled pada unazad Đ.J. i njegovog kontakta sa podlogom. Na pitanje okrivljenog, da li je moguće da je krv na njegovim patikama nastala u trenutku kada je on oštećenom pomogao da sjedne za njegov sto, vještak je naveo da s obzirom na veliku površinu kojom je krvlju zahvaćena lijeva patika iz navedenog elaborata, očigledno  da se krv slivala iz nosa, obzirom da je utrđeno da je to krv Đ.J. iz nosa, u određenoj relativno statičnoj situaciji kada su u pitanju i Đ.J. i lice koje je imalo patike na sebi u tom momentu. Nije bilo rada nogu, nije bilo neke dinamike svojstvene tuči, u momentu kada je nastala krv na patici. Da je bilo dinamike i rada nogu ne bi bilo toliko krvi na patici. </span>
</p>
<p>
<span class="span2">Iz izvoda iz KE za okrivljenog A.G., pribavljen od CB Bar br. 71/03-245/13-5896/2 od 06.11.2013.godine, utvrđuje se da je okrivljeni do sada osuđivan i to presudom Višeg suda u Podgorici, K br. 207/96 od 02.07.2002.godine, zbog krivičnog djela iz čl. 30 st. 1 KZ RCG u vezi čl. 19 KZ SFRJ (pokušaj ubistva), na kaznu zatvora u trajanju od 1 godine, presudom Osnovnog suda u Baru K br. 168/03 od 16.10.2008.godine, zbog krivičnog djela iz čl. 36 st. 1 KZ CG, na kaznu zatvora u trajanju od 6 mjeseci, uslovno na 2 godine i presudom Osnovnog suda u Baru K br. 177/12 od 12.11.2012.godine, na kaznu zatvora u trajanju od 5 mjeseci uslovno na 1 godinu. Uvidom u spise predmeta Osnovnog suda u Baru K br. 177/12 utvrđuje se da je okrivljeni navedenom presudom oglašen krivim zbog krivičnog djela iz čl. 388 st. 1 KZ (lažno prijavljivanje)</span>
</p>
<p>
<span class="span2">Iz izvoda iz KE za okrivljenog K.H. pribavljen od CB  Berane br.03/3-245-9071 od 11.11.2013.godine, utvrđuje se da je imenovani do sada  osuđivan i to presudom </span><span class="span2">Osnovnog suda u Nikšiću K br. 30/02 od 06.03.2003.godine, zbog krivičnog djela iz čl. 207 st. 3 u vezi st. 1 KZ RCG (falsifikovanje isprave), na kaznu zatvora u trajanju od 30 dana. </span>
</p>
<p>
<span class="span2"></span><span class="span1">Uvidom u fotoelaborat  vidljivi su tragovi krvni na crvenoj majici (fotografija br. 3 i 6), </span><span class="span2">vide tragovi krvi na braon kožnoj papuči i to gornjem kožnom dijelu (fotografija 8, 10, 11, 13), kao i tragovi krvi na plavo-zelenoj lijevoj patici, fotografija 15,16, 18. </span>
</p>
<p>
<span class="span2">Ocjenom izvedenih dokaza utvrđeno je da je okrivljeni A.G. izvršio krivično djelo na način, vrijeme i u mjestu bliže opisano u izreci presude, dok, po mišljenju suda, nije dokazano da je okrivljeni K. H. izvršio krivično djelo koje mu je stavljeno na teret. </span>
</p>
<p>
<span class="span2">Naime, okrivljeni A.G. je u svojoj odbrani pred VDT-om naveo da je on, kako je naveo, "prebio" oštećenog, odnosno zadao mu prvo nekoliko udaraca otvorenim dlanom, a zatim ga je udario dva puta pesnicom u predjelu glave, od kojih udaraca je oštećeni pao, a nakon što je Đ. pao, nije ga više udarao. Pojasnio je da je oštećeni Đ., kada je ušao u lokal, počeo da vrijeđa i provocira njega i R. M., da je M. izašao iz lokala, a zatim da je Đ. krenuo prema stolu za kojim je sjedio, pokušao da ga udari, ali nije uspio, nakon čega je on-okrivljeni A.počeo da udara oštećenog. Prije pola godine je, kako je naveo, imao nesporazum sa Đ. Dalje je naveo da K. H. nema nikakve veze sa ovim i da uopšte nije prilazio Đ. Međutim, na glavnom pretresu okrivljeni A.je u cjelosti izmjenio svoju odbranu, te tako u bitnom naveo da, kada je Đ. došao u lokal, došlo je do nekog nesporazuma odnosno dobacivanja između njega, K.H. i R. M., pa nakon što je M. izašao iz lokala, K. H. je pitao Đ.a zašto zove policiju i tada ga udario, pa je došlo do "trganja" između njih dvojice. On-A.je pokušavao da ih razdvoji u čemu je na kraju i uspio. Tvrdio je da između njega i oštećenog nije bilo nikakvog fizičkog kontakta, a odbranu pred tužiocem je dao pod pritiskom jer se bojao da će, ukoliko ne prizna, ići u pritvor. </span>
</p>
<p>
<span class="span1">Međutim, odbranu okrivljenog A. koju je dao na glavnom pretresu sud ne prihvata i tretira je kao sračunatu na izbjegavanje krivice, a njegova odbrana sa glavnog pretresa se za sud javlja kao nelogična, neubjedljiva, neuvjerljiva, te opovrgnuta dokazima provedenim na glavnom pretresu. Sud smatra da njegova odbrana na glavnom pretresu ide za tim da krivicu prebaci na okrivljenog K.H.. </span>
</p>
<p>
<span class="span1">Naime, i okrivljeniK. H. je u svojoj odbrani datoj pred Višim državnim tužiocem negirao da je uopšte imao bilo kakav fizički kontakt sa oštećenim, pojašnjavajući da oštećenog Đ.a nikada ranije nije vidio, te da je, nakon što je Đ. sjeo za sto, počela rasprava izmedju Đ. i R., koja je trajala nekih 10-tak minuta, nakon čega je R. izašao iz lokala, a zatim i on kako bi vidio da li se R. nalazi tu negdje jer se bojao da se ne vrati i ne započne neki novi sukob. Napolju se zadržao 2-3 minuta i kada se vratio u lokal vidio je Đ. krvavog za stolom za kojim je on prethodno sjedio. Dalje je naveo da on sa Đ.em nije progovorio ni jednu riječ, te da ga sigurno nije udarao. S druge strane oštećeni Đ.J. je u svom iskazu u prethodnom postupku naveo da je kada je došao u lokal "Berlin" vidio R. M. i A.G.a koje poznaje od ranije, s obzirom da je policajac, a da su ova dvojica bezbjedonosno interesantna lica te da je u odnosu na njih više puta bio angažovan. Sa A. i R. je u društvu bilo i jedno njemu nepoznato lice, odnosno ovdje okrivljeniK., kojeg je tog dana prvi put vidio. Dalje je naveo da mu se R.M. obraćao govoreći mu da je više puta bio u zatvoru zbog njega, a nakon toga je izašao iz lokala, te mu je ovaj čovjek, koji je bio stariji i proćelav, rekao "šta ti imaš da zoveš policiju" pa je zatim ustao od stola i krenuo u njegovom pravcu, gdje su oni dvojica, kako navodi oštećeni, počeli da se prepiru. Dalje je u svom slobodnom izlaganju naveo da je A.takođe tada ustao sa stola i </span><span class="span1">počeo da vuče ovo lice, tj.K.a, unazad, vukao ga je nekoliko puta i u tom vučenju je, kako je naveo, on-oštećeni zadobio, čini mu se, jedan udarac, pa je onda, da bi se odbranio, vjerovatno zakačio A. Ovo je vjerovatno izrevoltiralo A., ali oštećeni ne zna šta se poslije dešavalo i kako je A. taj svoj revolt izrazio. Oštećeni je pao i pokrio glavu rukama i osjetio je jedan-dva udarca u predjelu glave, ali ne zna ko mu je te udarce nanio, to nije vidio. Dalje je na pitanje tužioca izjavio da ga je ovo nepoznato lice krenulo u njegovom pravcu, pa je i on-oštećeni ustao od stola i onda su se oni dvojica gurali i čupali i to na prostoru izmedju njihovih stolova. Tada ga je ovo nepoznato lice udarilo u predjelu lijeve strane jagodice ispod lijevog oka, a kada ga je udario A.je bio u njegovoj blizini i vukao je ovo lice, pa je oštećeni u tom guranju vjerovatno zakačio A.a, međutim nije vidio da ga je A.udarao, a takođe nakon što ga je A.podigao i sjeo za sto nije vidio da se ovo nepoznato lice nalazilo u lokalu. Na glavnom pretresu oštećeni Đ. je rekao da je ovaj nepoznati čovjek, nakon što je R. izašao iz lokala, ustao sa svog stola došao do njegovog stola koji je bio udaljen nekih možda 2 metra, prišao mu i rekao mu "što ti imaš da zoveš policiju, što se ne pobiješ" i onda ga je iz čista mirao udario po licu, ne zna tačno gdje i ne zna da li je to bilo šakom ili pesnicom. Dalje je naveo da ga A., dok je bio na podu, nije udarao. </span>
</p>
<p>
<span class="span1">Međutim, sud ne može prihvatiti iskaz oštećenog Đ., pogotovo ne u dijelu koji se odnosi na to ko ga je i kako udarao i kako je došlo do toga, s obzirom da je njegov iskaz sračunat da pomogne okrivljenom A.u, odnosno da olakša njegov položaj u ovom postupku. Iskaz oštećenog Đ.a se za sud javlja kao neuvjerljiv i inskonstruisan jer je demantovan iskazima drugih saslušanih svjedoka, kao i odbranama okrivljenih iz prethodnog postupka. Naime, oštećeni je rekao da nikakav verbalni duel nije imao sa okrivljenim A., već samo sa R.M., odnosno da mu je samo R.M. uputio riječi da je zbog njega više puta bio u zatvoru, dok se iz odbrane okrivljenog A., koju je ovaj dao u prethodnom postupku, kao i iskaza svjedoka Š.I., nesporno utvrđuje da je oštećeni vrijeđao i provocirao, kako R. M., tako i sva lica koja su sjedjela sa njim za stolom. Nadalje, navodi oštećenog da je okrivljeniK. H. ustao sa svog stola i krenuo ka stolu za kojim je on sjedio, su u cjelosti demantovani odbranama okrivljenih iz prethodnog postupka, kao i iskazom svjedoka Šćepanovića, jer su svi oni saglasno naveli da je upravo oštećeni ustao i krenuo prema stolu za kojim su sjedjeli okrivljeni. Prema tome, njegov iskaz u ovom dijelu je apsolutno opovrgnut svim gore navedenim iskazima, pa se za sud javlja kao nepouzdan, shodno čemu se ne može prihvatiti kao istinit ni dio njegovog iskaza koji se odnosi na to ko mu je i na koji način zadavao udarce. Odbranu okrivljenog A.a, koju je dao u prethodnom postupku, sud u bitnom prihvata i smatra da je A.pred VDT-om u principu istinito opisao i svoje učešće u ovom događaju, kao i ponašanje oštećenog, a shodno tome za sud se javlja kao istinit i dio njegovog iskaza u kojem je naveo da K. H. nije imao nikakvog fizičkog kontakta sa oštećenim. Pri činjenici, koja je nesporno utvrđena u ovom postupku, da se oštećeni Đ. i okrivljeniK. H. nikada ranije nijesu vidjeli, niti poznavali, to je apsolutno nelogično da je zapravo okrivljeni K. H. prvi udario oštećenog, i nanio mu brojne povrede, odnosno tukao oštećenog, a pri takođe nesporno utvrđenoj činjenici, jer to proizilazi iz odbrane A. koju je dao u prethodnom postuku, kao i iskaza oštećenog, da oštećeni poznaje okrivljenog A. i R. kao bezbjedonosno interesantna lica, te da su prije pola godine A.i oštećeni imali nesporazum. Sud ne može prihvatiti objašnjenje okrivljenog A. da je svoju odbranu koju je dao u prethodnom postupku dao iz razloga jer se bojao da će mu biti određen pritvor, jer je u toj svojoj odbrani detaljno opisao zašto je i kako napao oštećenog, zatim njegov </span><span class="span1">odnos koji je imao sa oštećenim ranije, te iskreno, po ocjeni suda, objasnio i svoj motiv zbog čega je imao fizički kontakt sa oštećenim. Okrivljeni A.je dalje u svojoj odbrani koju je dao u prethodnom postupku naveo da je oštećenog Đ., nakon što je pao od nekoliko udaraca, podigao i sjeo za svoj sto. I oštećeni Đ. je rekao da je, nakon što je pao i primao udarce dok je bio na podu, da ga je A.podigao i sjeo za sto, a da u tom trenutku okrivljenog K.H. nije vidio u lokalu. Prema tome, nelogična je i odbrana okrivljenog A. koju je dao na glavnom pretresu, kao i iskaz oštešćenog i u prethodnom postupku i na glavnom pretersu, da ga je okrivljeni K. udarao, a da odmah nakon toga, kada ga A. podiže sa poda, K.H. nema u lokalu. U svojoj odbrani K. H. je naveo da je, nakon što je R.M. izašao iz lokala, i on izašao iz lokala za njim i da se vratio nakon 2 -3 minuta, i da je tada vidio Đ. krvavog kako sjedi za stolom za koji je on prethodno sjedio, a za tim stolom je sjedio i okrivljeni A.. Nakon toga je i on sjeo za sto i tada je došla policija. Da je okrivljeniK. H. zaista pobjegao sa lica mjeta, kako je to predstavio Đ. u svom iskazu na glavnom pretresu, onda je zaista nelogično da se okrivljeniK. opet vraća u lokal. Takođe, iz iskaza svjedoka Š.I. koji iskaz sud u bitnom prihvata, utvrđuje se da je u trenutku kada je išao da ponese neko piće napolje, na terasu lokala, da je vidio "Đ.", odnosno oštećenog Đ. da ide u pravcu stola gdje su sjedjeli A.iK., te da je dok je bio na terasi čuo neki zvuk iz unutrašnjosti lokala, koji ga je podsjetio na pad stolica i neku galamu, a kada se vratio u unutrašnjost vidio je A. i Đ. kako nešto pričaju, u tom trenutku je došao i policajac, a kada se vratio u unutrašnjosti vidio jeK.a koji je bio u lokalu i koji je bio udaljen nekih 3 metra od stola za koji su sjedjeli Đ. i A.i koji ih je gledao kako razgovaraju. Dalje je ovaj svjedok na glavnom pretresu na pitanje suda naveo, da je na terasu gdje je usluživao goste bio nekih 3-4 minuta, te da, dok je bio napolju, nije vidio da li je K. H. izlazio iz lokala na terasu. Prema tome, kada se dovedu u vezu odbrana okrivljenog K.H., gdje je naveo da je on na terasi bio 2-3 minuta, sa iskazom svjedoka Š. da je on-svjedok na terasi bio 3-4 minuta, to se za sud javlja kao logično i uvjerljivo da jeK. bio izašao iz lokala, zatim da se vratio u lokal, nakon čega je ušao svjedok Š., koji zatiče okrivljenog K. u lokalu, ali udaljen 3-4 metra od stola za koji su sjedjeli okrivljeni A.i oštećeni Đ.. Nadalje, iskaz oštećenog iz prethodnog postupka da je vidio samo kako mu K. H. zadaje jedan udarac, a da nakon toga, odnosno nakon što je on "vjerovatno" zakačio A.a, što je izrevoltiralo A. ali ne zna kako je A. taj svoj revolt izrazio, ne zna ko ga je udarao, je demantovan iskazom vještaka medicinske struke na glavnom pretresu, čiji nalaz, kao i izjašnjenje na glavnom pretresu sud prihvata kao jasan, stručan i objektivan, jer se iz njegovog izjašnjenja nesporno utvrđuje da je oštećeni Đ.J. u predjelu prednje strane glave zadobio ukupno osam tjelesnih povreda, koje su nastale sa minimum pet udaraca. Prema tome, oštećeni je minimum pet udaraca zadobio u predjelu prednje strane glave, a on je sam naveo da ga je K. udario samo jednom, a ne zna ko ga je dalje udarao, a na glavnom pretresu tvrdi da ga nije udarao A.G., pri tom ne zna kako je A.izrazio svoj revolt. Ovakav iskaz oštećenog je za sud apsolutno neubjedljiv, neuvjerljiv i sračunat da se olakša položaj okrivljenog A. S obzirom da je zadobio mimimum 5 udaraca u predjelu prednje strane glave, i da je u tom momentu bio okrenut licem prema napadaču, kako je to vještak naveo u svom nalazu i izjašnjenju na glavnom pretersu, to je logično da je oštećeni Đ. vidio ko mu zadaje ovih 5 udaraca, a da to jednostavno ne želi da kaže sudu. Prema tome, prihvatajući odbranu okrivljenog A. koju je dao u prethodnom postupku gdje je naveo da je on udarao oštećenog, a daK. nema nikakve veze sa tim i da okrivljeni K. nije imao nikakvog kontakta sa oštećenim, te pri činjenici da iskaz oštećenog sud ne prihvata, a iz razloga koji su gore obrazloženi, to </span><span class="span1">je za sud nesporno da je ove povrede oštećenom nanio okrivljeni A.G.. Takođe, uvidom u fotoelaborat, utvrđeno je da se na patici okrivljenog A. nalaze tragovi krvi i to u većoj površini, dok se na papuči okrivljenogK.a vide tragovi krvi u obliku kapi. Vještak medicinske struke, nakon što je izvršio uvid u naznačeni fotoelaborat, pojasnio je da se na osnovu podataka i medicinske dokumentacije utvrđuje da je Đ.J. krvario iz nosa, jer je od svih povreda koje je zadobio mogao da krvari jedino iz nosa, a eventualno je mogao da krvari iz oguljotine kože u predjelu lijeve polovine potiljačnog predjela, ali samo u slučaju da je ta oguljotina bila dublja, o čemu nema podataka u medicinskoj dokumentaciji. Dalje je pojasnio da krvarenje iz nosa može biti u vidu mlaza i to pogotovo neposredno nakon zadobijanja povrede nosa, a može biti i u vidu kapanja krvi iz nosa u vremenskom periodu koji nastupa kasnije nakon povrede nosa. Takođe je vještak naveo da površine zahvaćene krvlju, a koje se nalaze na patici okrivljenog A. su toliko velike da nisu mogle nastati kapanjem ili slivanjem tih kapi na površinu patike, već je najvjerovatnije da je krv na lijevu patiku okrivljenog A.a potekla u određenom mlazu, dok je broj i veličina tragova krvi na gornjem dijelu kožne braon papuče K.H. takve da su iste mogle nastati kapanjem kap po kap iz nosa Đ.J. Prema tome, prihvatajući ovaj iskaz i objašnjenje vještaka medicinske struke na glavnom pretresu nesporno se utvrđuje da je krv na patici okrivljenog A.G. - krv Đ., koja je na njegovu patiku potekla u mlazu, a to se dešava, shodno izjašnjenju vještaka, neposredno nakon zadobijanja povrede nosa. Prema tome, za sud je nesporno da je navedene povrede oštećenom zadao upravo okrivljeni A., jer bi u suprotnom, da je povrede oštećenom nanio okrivljeni K., kako je to rekao oštećeni Đ., takva fleka ostala na papuči okrivljenog K., a ne na patici A. Na papučama K.H. se nesporno nalaze kapi krvi koje potiču od Đ., a ta krv, po mišljenju suda je na njegovim papučama nastala iz razloga što je on nakon predmetnog događaja, u kojem je već povrijeđen Đ., sjeo za sto za kojim su sjedjeli okrivljeni A.i oštećeni Đ. Prema tome, imajući u vidu odbranu okrivljenog A.a datu u prethodnom postupku, gdje je bio decidan da je on udarao i "prebio" oštećenog Đ. i gdje u cjelosti negira učešće K.H. u ovom događaju, kao i odbranu okrivljenog K.H., u kojoj on negira svoje učešće u ovom događaju, a dovodeći sve to u vezu sa gore navedenim dokazima, sud smatra da je dokazano da je okrivljeni A.izvršio krivično djelo koje mu je stavljeno na teret, a da nema dokaza da je okrivljeniK. H. izvršio krivično djelo koje mu je stavljeno na teret. Ovo posebno imajući u vidu zapisnik o prepoznavanju sačinjen pred ODTom dana 04.10.2013.godine, gdje je svjedok Š.I. naveo da je sa sigurnošću 100% prepoznao lice pod rednim brojem 4, tj. K.H., kao lice koje je sjedjelo za stolom sa A.G., kao i da sa sigurnošću tvrdi "da nije vidio da je to lice bilo koga fizički napalo". S toga je sud okrivljenog K.H. oslobodio od optužbe. Činjenica je da je vještak medicinske struke na glavnom pretresu naveo da je krv na patici okrivljenog A.a nastala u relativno statičnoj situaciji, kada nije bilo rada nogu i </span><span class="span2">dinamike svojstvene tuči, jer da je bilo dinamike i rada nogu ne bi bilo toliko krvi na patici. Međutim, s obzirom na prethodno objašnjenje vještaka medicinske struke da je krv na patici okrivljenog A. nastala tako što je potekla u određenom mlazu, a što se dešava neposredno nakon povređivanja, to je nesporno da je okrivljeni A. trenutku povređivanja oštećenog bio neposredno do njega, a što dalje implicira na zaključak da mu je on i nanio povrede. </span>
</p>
<p>
<span class="span5"></span><span class="span1">Okrivljeni A.G. je vršenjem nasilja prema oštećenom i drskim i bezobzirnim ponašanjem ugrozio spokojstvo oštećenog i njegov tjelesni integritet jer je oštećenom zadao više udaraca pesnicama po glavi, čime je vršio nasilje prema njemu koje je rezultiralo nanošenjem lake tjelesne povrede kod oštećenog Đ. Inače, mjesto na kojem </span><span class="span1">je došlo do izvršenja krivičnog djela, a to je ugostiteljski objekat "Berlin", svakako se može smatrati javnim mjestom, jer je u pitanju prostor koji je dostupan svima, a nesporno je utvrdjeno da je remećenje javnog reda i mira posledica nasilničkog ponašanja okrivljenog na javnom mjestu. </span>
</p>
<p>
<span class="span1">Okrivljeni A.je  krivično djelo izvršio sa umišljajem, jer je bio svjestan svog djela i htio njegovo izvršenje, tačnije znao je da vrši nasilje i ponaša se drsko i bezobzirno prema oštećenom, te da takvim svojim ponašanjem ostvaruju zabranjenu posledicu, tačnije remete javni red i mir, što je i htio. </span>
</p>
<p>
<span class="span1">Sud je shodno utvrđenom činjeničnom stanju precizirao dispozitiv optužnog predloga na način što je u izreci presude izostavio riječi da je okrivljeni A.prišao stolu za kojim je sjedio oštećeni, jer je iz iskaza svjedoka Š., kao i odbrane okrivljenog A.a date u prethodnom postupku, utvrđeno da je zapravo oštećeni prišao stolu okrivljenog. Takođe je sud izostavio riječi da je okrivljeni udarao oštećenog u predijelu tijela, jer je iz nalaza i mišljenja vještaka medicinske struke nesporno utvrđeno da je oštećeni zadobio povrede samo u predjelu glave, a ne i u predjelu tijela. </span><span class="span1">Sud smatra da precizirana izreka preciznije predstavlja utvrđeno činjenično stanje, da se navedenim preciziranjem ostaje u okviru istog životnog događaja i da se ne narušava identitet optužnog predloga i presude.</span>
</p>
<p>
<span class="span1">Odlučujući se za krivičnu sankciju prema okrivljenom A .u sud je cijenio sve olakšavajuće i otežavajuće okolnosti iz čl. 42 Krivičnog zakonika. </span><span class="span1">Za predmetno krivično djelo propisana je kazna zatvora u trajanju od 6 mjeseci do 5 godina. Od olakšavajućih okolnosti sud je na strani okrivljenog cijenio njegove lične i porodične prilike, obzirom da je isti oženjen i otac dvoje djece, da je nezaposlen, lošeg imovnog stanja, kao i činjenicu da se oštećeni, u odnosu na njega, nije pridružio krivičnom gonjenju.  Od otežavajućih okolnosti na strani okrivljenog cijenjena njegova ranija osuđivanost. Međutim, i pored ranije osuđivanosti, sud smatra da olakšavajuće okolnosti na strani okrivljenog A., predstavljaju naročito olakšavajuće okolnosti, pa mu je sud primjenom čl. 45 i 46 KZ-a ublažio kaznu, smatrajući da se sa ublaženom kaznom može postići svrha kažnjavanja. Sud smatra da izrečena kazna zatvora u trajanju od 3 mjeseca odgovara težni izvršenog krivičnog djela i krivici okrivljenog A. i predstavlja mjeru koja je neophodna da bi se postigla svrha kažnjavanja. </span>
</p>
<p>
<span class="span1">Sud je cijenio i ostale provedene dokaze, ali smatra da nisu bitni za drugačije presuđenje u ovoj pravnoj stvari.</span>
</p>
<p>
<span class="span1"> Odluka o troškovima postupka zasniva se na odredbi čl. 229 st. 1 ZKP-a. Okrivljeni A.G. dužan je da na ime troškova postupka plati iznos od 198 eura, koji iznos se odnosi na plaćanje nalaza vještaka medicinske struke dr K.N. (110 eura) i izjašnjenje vještaka na glavnom pretresu (88 eura) i  paušalni iznos u iznosu od 40,00 eura,  koji je određen prema trajanju, složenosti krivičnog postupka i imovinskim prilikama okrivljenih. </span>
</p>
<p>
<span class="span1">Na osnovu izloženog odlučeno je kao u izreci presude.</span>
</p>
<p>&nbsp;</p>
<p style="text-align:center;">
<span class="span1">OSNOVNI SUD U BARU</span>
</p>
<p style="text-align:center;">
<span class="span1">Dana 08.12.2014. godine</span>
</p>
<p>&nbsp;</p>
<p>
<span class="span1">Zapisničar                                                                                                    S U D I J A  </span>
</p>
<p>
<span class="span1">Ana Stanišić                                                                                        Aleksandra Leković</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>
<span class="span1">PRAVNA POUKA: Protiv ove presude  može se izjaviti žalba Višem sudu u Podgorici, a </span>
</p>
<p>
<span class="span1">putem ovog suda u roku od 8 dana od dana  prijema pismenog otpravka. </span>
</p>
<p>&nbsp;</p>
<p>&nbsp;</p>
<p>&nbsp;</p>
<p>
<span class="span1">DNA: </span>
</p>
<p>
<span class="span1">1 x ODT-u,</span>
</p>
<p>
<span class="span1">1 x okrivljenima, </span>
</p>
<p>
<span class="span1">1 x braniocu adv. Đ.P. </span>
</p>
<p>
<span class="span1">1x oštećenom  </span>
</p>
<p>
<span class="span1">1 x spisi</span>
</p>
<p>
<span class="span1"> </span>
</p>
<p>&nbsp;</p>
<p>&nbsp;</p>
</div>
</div>


</body>