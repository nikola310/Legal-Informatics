<div style="text-align: right;">
	K. br. 296/2010</div>
<br>
<div style="text-align: center;">
	U IME NARODA</div>
<br>
<br>
<br>
VIŠI SUD U PODGORICI, u vijeću sastavljenom od sudije Ane Vuković,&nbsp; kao predsjednika vijeća, sudije Senke Danilović, i sudija porotnika Ilije Ivanovića, Jura Komšića i Željka Kujovića, kao članova vijeća, uz učešće zapisničara Mirele Piper, u krivičnom predmetu protiv optuženog P.M., zbog krivičnog djela ubistvo u pokušaju iz čl. 143 u vezi čl.20 Krivičnog zakonika, odlučujući po optužnici VDT-a Podgorica, Kt. br. 197/10 od 10.11.2010. godine, nakon održanog glavnog, javnog pretresa dana 10. 02. 2011. godine, u prisustvu zastupnika optužbe Olivere Ražnatović, zamjenika VDT-a Podgorica, optuženog, njegovog branioca odredjenog po službenoj dužnosti B. S. adv. iz Podgorice, nakon tajnog vijećanja i glasanja, donio je, a dana 11. 02. 2011. godine javno objavio<br>
<br>
<div style="text-align: center;">
	P R E S U D U</div>
<br>
<br>
OPTUŽENI:<br>
<br>
P.M., zv. «M.»,&nbsp; rodjen...... godine u mjestu P., Opština P., sa prebivalištem u U., naselje P. bb, državljanin Crne Gore, završio srednju školu, oženjen, otac četvore djece, zaposlen, neosudjivan, bio u pritvoru od 23.09.2010. godine, od 18,00 časova do 18.11.2010. godine.<br>
<div style="text-align: center;">
	K r i v&nbsp; j e</div>
<br>
<br>
Zato što je:<br>
<br>
Dana 23.09.2010. godine, oko 17,50 časova, u ulici M.S., u naselju P., u Ulcinju, u stanu vlasništvo N.O.,&nbsp;&nbsp; prethodno doveden bez svoje krivice u jaku razdraženost teškim vrijedjanjem časti i ugleda od strane oštećenog,&nbsp; R.M., koji je na poziv supruge optuženog, sa kojom je bio u preljubničkom odnosu, bez dozvole optuženog, došao u stan u kojem optuženi stanuje, gdje je verbalno vrijedjao optuženog, govoreći mu da njegova supruga, B. P., neće ubuduće sa njim imati supružničke odnose, usled čega je optuženi, postupajući na mah, sa umišljajem pokušao da liši života oštećenog R.M., na način što je uboo oštećenog kuhinjskim nožem u predjelu stomaka, nanoseći mu tešku tjelesnu povredu opasnu po život, u vidu rane ubodine sa prodorom u trbušnu duplju, kojom prilikom je došlo do oštećenja zida trbušne duplje u cjelini, oštećenja dijela tkiva jetre, dijela žučne kese i prednjeg zida želudca u ulaznom dijelu, kao i oštećenja brojnih krvnih sudova u prostoru ove rane, usljed čega je došlo do izlaska velike količine krvnog sadržaja kroz ulazni otvor rane u spoljašnju sredinu i u prostor trbušne duplje,<br>
<br>
- čime je izvršio krivično djelo ubistvo na mah u pokušaju iz čl. 145 u vezi čl.20 Krivičnog zakonika<br>
<br>
Pa&nbsp; ga sud primjenom citirane zakonske odredbe, te čl. 2, 4, 5,&nbsp; 15, 32, 33, 36, 42,45,46 i 51&nbsp; Krivičnog zakonika te čl.202 st.4, 212 i 364. Zakonika o krivičnom postupku,<br>
<div style="text-align: center;">
	O S U Đ U J E</div>
<br>
<br>
Na kaznu zatvora u trajanju od 6 (šest) mjeseci, u koju kaznu se uračunava vrijeme provedeno u pritvoru od&nbsp; 23/09/2010 godine od 18,00 časova&nbsp; do 18.11.2010 godine.<br>
<br>
Optuženi se oslobadja dužnosti da nadoknadi&nbsp; troškove krivičnog postupka&nbsp; koji su odmjereni u ukupnom iznosu od 1278,50 €.<br>
<br>
Oštećeni R.M. se radi ostvarivanja imovinsko pravnog zahtijeva upućuje na redovnu gradjansku parnicu.<br>
<br>
Na osnovu čl.75 Krivičnog zakonika, prema optuženom se izriče<br>
<br>
<div style="text-align: center;">
	MJERA BEZBJEDNOSTI</div>
<br>
ODUZIMA se od optuženog kuhinjski nož marke »Famira- Prizren«, ukupne dužine 35 cm, dužine sječiva 21 cm, dužine drške 14cm,&nbsp; kao predmet&nbsp; upotrijebljen za izvršenje predmetnog krivičnog dijela.<br>
<div style="text-align: center;">
	O b r a z l o ž e n j e</div>
<br>
<br>
Optužnicom Višeg državnog tužioca u Podgorici Kt.br. 197/10 od 10.11.2010. godine, stavljeno je na teret optuženom da je izvršio krivično djelo ubistvo u pokušaju iz čl. 143 u vezi čl.20 Krivičnog zakonika.<br>
<br>
Zastupnik optužbe je u završnoj riječi ostao u cjelosti pri podignutoj optužnici, i predložio da sud optuženog za krivično djelo stavljeno mu na teret oglasi krivim i osudi po zakonu, budući da&nbsp; je provedenim dokazima nesumnjivo utvrđeno da je optuženi izvršio krivično djelo stavljeno mu na teret predmetnom optužnicom.<br>
<br>
Optuženi je u odbrani pred ovlašćenim službenikom policije, datoj u prisustvu branioca određenog po službenoj dužnosti, naveo da je otac četvoro djece, sa kojima živi u iznajmljenom stanu u naselju Prnješ, te da ga je prije dvije godine napustila supruga B. i pošla u Podgoricu gdje je&nbsp; živjela sa ujakom, oštećenim M. R., nakon čega su se oboje preselili u Ulcinj. Nekoliko dana prije kritičnog dogadjaja, ošteéni i B. su mimo njegove volje, odlučili da se B.&nbsp; vrati u stan kod njega i djece, što on nije htio da dozvoli budući da je oštećeni i dalje namjeravao da manipuliše sa njegovom porodicom, i da vodi ljubav sa njegovom suprugom u njegovom stanu pred djecom.&nbsp;&nbsp; Kritičnog dana, oko 15,00 časova, oštećeni ga je pozvao telefonom i najavio dolazak u njegov stan, čemu se&nbsp; usprotivio, da bi mu je oštećeni odgovorio da će ući milom ili silom. Misleći da oštećeni nakon ovoga neće doći u stan, poslao je djecu nakon što su se&nbsp; vratila iz škole, u prodavnicu da nešto kupe da bi im spremio večeru, tako da su djeca prilikom izlaska iz stana ostavila otključana vrata. Dalje je naveo da se nalazio u sobi i gledao televiziju, u trenutku kada se oštećeni pojavio bez ikakvog kucanja i najave,&nbsp; ušao&nbsp; razbojnički i stao na prag od vrata. Odmah&nbsp; je ustao i pitao oštećenog koga je pitao da uđe, podsjećajući ga da mu je rekao da ne dolazi, na što mu je oštećeni uz psovku odgovorio da neće ništa,&nbsp; da je došao na pet minuta da obave razgovor, a zatim je, iako mu je rekao da to ne dolazi u obzir, oštećeni mimo njegove volje,&nbsp; sjeo, počeo da ga psuje&nbsp; i prijeti da će mu uzeti djecu i odvesti ih sa sobom do sedam sati naveče, uz pomoć nekog čovjeka, tako da se on neće ništa pitati. Iako mu je ovo jako teško palo, odgovorio je oštećenom da neće dati djecu bez sudske odluke, objašnjavajući da je namjeravao da podnese tužbu za razvod braka.Nakon navedenog, oštećeni je ponovo psovao a zatim&nbsp; demonstrirajući silu, više puta ulazio u kupatilo, udarao u vrata od kupatila, kao i po štekerima i zidu, za koje vrijeme je on spremao djeci večeru. Rekao je supruzi B. da izvede oštećenog iz stana, da ne bi došlo do problema. Nakon što se vratio iz kupatila, oštećeni ga je gađao raznim predmetima koji su mu se našli pri ruci, lomio je sve po stanu, da bi ga na kraju gađao i mikrotalasnom pećnicom te potom nasrnuo na njega, kako bi se fizički obračunali. Kako je oštećeni fizički jači od njega, povukao se u kuhinju, da bi ga oštećeni zgrabio i potom sjeo na sto na kojem je spremao večeru. Primjetio je da oštećeni gleda u nož koji se nalazio na stolu, međutim, on je bio brži, zgrabio je nož bez namjere da oštećenog napadne. U nasrtaju na njega, oštećeni se sam naboo na nož u predjelu stomaka.Istakao je&nbsp; da, iako je nož bio u njegovim rukama dok su se on i oštećeni rvali nekih 15-20 min., ni u jednom trenutku nije razmišljao da oštećenog liši života. Pojasnio je da su se u trenutku kada je došlo do svađe i obračuna sa oštećenim, u stanu nalazili njegova bivša supruga B. i njihovo dvoje djece A. i A., kao i komšinica M., i ćerka A. koja se u medjuvremenu vratila iz imarketa, dok im je sin bio u školi. Medjutim, kada je došlo do obračuna izmedju njega i oštećenog, svi su se razbježli, tj.izašli iz stana, a ćerka A. je iznijela iz stana nepokretnu sestru A. Dalje je pojasnio da se on u&nbsp; momentu kada je počela svađa, nalazio na kauču, bliže balkonu, do njega je sjedio oštećeni a do oštećenog supruga B.,&nbsp; a zatim njihova ćerka A., dok je komšinica M., koja je bila u stanu i u trenutku kada je došao oštećeni,&nbsp; sjedjela preko puta kauča, pored televizora. Istkao je da prije nego što je počeo obračun i oštećeni&nbsp; počeo da ruši stvari po sobi, kao i u trenutku kada ga je oštećeni gađao mikrotalasnom pećnicom, koja se nalazila u primaćoj sobi, on nije imao nož u ruci. Tek kada je oštećeni nasrnuo na njega, dohvatio je nož sa kuhinjskog stola i držao ga&nbsp; svo vrijeme u u desnoj ruci. Dok su se rvali, oštećeni se naboo na nož u predjelu stomaka, a takodje je doticao&nbsp; dršku noža i sječivo, i tako se posjekao po prstu. Dok je trajao sukob izmedju njega i oštećenog, supruga B. je samo jednom ušla u stan. Nakon obračuna, zaključao je vrata&nbsp; stana, i ostavio nož na stolu u kuhinji, nije primjetio da je nož krvav, niti ga je prao. U odbranama pred istražnim sudijom,&nbsp; optuženi je naveo da je i dalje u braku sa suprugom B., jer brak nije razveden, pojašnjavajući da ga je B. napustila samovoljno, prije otprilike dvije godine kada su živjeli u Plavu, nakon čega se sa djecom&nbsp; preselio u Ulcinj, gdje stanuju u iznajmljenom stanu. Pojasnio je da su djeca starosti 9, 11 i 12 godina, dok najmladja ćerka koja je potpuno nepokretna, ne može sama da se hrani niti da priča, ima 7 godina. Naveo je da je oštećeni M.R.,&nbsp; ujak, te da je bez obzira na srodstvo, oštećeni svo vrijeme od kada ga je B. napustila,&nbsp; živio sa&nbsp; B. kao muž i žena. Istakao je da B. nakon što ga je&nbsp; napustila, nije branio kontakt sa djecom, jedino joj nije dozvoljavao da to bude u njegovom stanu. Sa navedenom porodičnom situacijom&nbsp; upoznat je i Centar za socijalni rad, ali nije donijeto nikakvo rešenje u vezi kontakata i odnosa djece sa roditeljima. Dalje je naveo da mu u izdržavanju djece nije niko pomagao, već je sam od stolarskog posla zaradjivao za djecu i sebe, dok se B.jako malo interesovala za djecu a posebno za bolesnu ćerku. B. je još dok su svi stanovali u Plavu započela emotivnu vezu sa oštećenim a zatim su se nakon godinu dana oboje preselili u Ulcinj, pretpostavlja iz razloga da bi B. bila bliža djeci. Nekoliko dana prije kritičnog dogadjaja, B. je došla kod njega kući, i predložila mu da se vrati kod njega i djece u stan, kako bi bila sa djecom, i istovremeno pomenula da i R. dodje u njegov stan, na što&nbsp; nije pristao jer nije htio da dozvoli da u istom stanu oštećeni živi sa njegovom suprugom kao da je njegova žena. Kritičnog dana, 23.09.2010. godine, iako je&nbsp; trebao da ide na posao, javio se direktoru i rekao mu da ne može doći, iz razloga što je B. i dalje boravila u njegovom stanu nakon navedenog razgovora i nije htjela da izađe, mada ni on nije insistirao jer nije želio svadju sa njom. Pretpostavlja da je za vrijeme dok je on bio na poslu, oštećeni bez njegovog znanja boravio u njegovom stanu, čak mu je oštećeni&nbsp; slao SMS poruke uvredljive sadržine, u smislu«za malo si zakasnio, sad smo bili zajedno«.Kritičnog dana, u 13,30 časova, dok je bio u kupatilu da se obrije, dok su djeca, B., kao i komšinica M. bili u stanu, izuzev sina koji je pošao u školu, dobio je dva telefonska&nbsp; poziva, prilikom jednog&nbsp; nije uspostavljena telefonska komunikaciju, dok je&nbsp; drugi poziv bio od R., koji mu je rekao da će doći u stan za pola sata. Iako je upozorio R. da ne dolazi, dobio je odgovor&nbsp; » ja ću doći, a ti ako hoćeš otvori vrata, a ako nećeš razbiću ih i ući«. U međuvremenu je mladja ćerka pošla u trgovinu, tako da su ulazna vrata stana ostala otvorena. Nakon što se obrijao, sjeo je da gleda Tv, B. je bila u istoj sobi, kao i komšinica M.,&nbsp; kada se na vratima, raskopčane košulje pojavio R., a učinilo mu se da je bio pripit. Oštećeni je&nbsp; sjeo bez njegovog odobrenja za kuhinjskim stolom i naručio da mu jedno od djece donese flašu piva, što je i pored njegovog protivljenja, učinla starija ćerka. R. ga je nudio da popije piće sa njim, što je on odbio, a zatim je oštećeni započeo razgovor u smislu da B. dođe u njegov stan, da će se njih dvoje i dalje viđati i ako se on ne složi sa tim, te da će mu oduzeti djecu uz pomoć izvjesnog čovjeka, uprkos njegovom protivljenju da to ne može uraditi i upozorenju da će o djeci odlučivati Centar za socijalni rad. R. je tada počeo da udara nogama po&nbsp; vratima stana, prekidačima za struju, zidovima, lomio je stvari po stanu i radio što mu je bilo volja, što je sve trajalo&nbsp; duže vremena i čemu je takodje&nbsp; prisustvovala&nbsp; komšinica M. Kada je R. pošao u kupatilo, savjetovao je suprugu da ga pokuša smiriti i da oboje izadju iz stana, na što mu je B. odgovorila da oštećenom ne može ništa. Za vrijeme dok je sa predmetnim nožem pripremao večeru, rezao&nbsp; salamu, sir i hljeb, R. je bio u kupatilu, da bi ga po izlasku iz kupatila,&nbsp; u trenutku kada se on zatekao između kuhinje i dnevne sobe, i kada mu nož nije bio pri ruci, R. gađao mikrotalasnom pećnicom i pogodio ga u stomak i grudi. Odmah nakon toga oštećeni je krenuo na njega, medjutim, uspio je da prije oštećenog dohvati nož sa stola, što je uradio da se zaštiti da ga oštećeni ne zakolje ukoliko prvi dohvati nož. Kada je oštećeni krenu ka njemu, svi su bili u stanu ali su se odmah razbježali,&nbsp; izašli iz stana. Pojasnio je da dok su se on i oštećeni rvali, nije imao namjeru da ga ubode nožem, već se oštećeni nasrćući na njega, sam naboo na nož, dok on iz straha da oštećeni ne zakolje njega i djecu, nož nije ispuštao iz ruke. Nije znao da je R. uboden sve do trenutka kada je u stan&nbsp; ušla B., koja je počela da kuka kada je vidjela krv, nakon čega je pomogla R. i izvela ga iz stana. Po njihovom izlasku, zaključao&nbsp; je ulazna vrata stana, a nož&nbsp; ostavio na stolu, odakle ga je i uzeo, i sačekao dolazak policije, čiji su službenici ubrzo došli. Istakao je da nije imao namjeru da oštećenom oduzme život, već se samo branio od R. napada. Naveo je da je suprugi B. predlagao više puta&nbsp; da dodje i ostane da živi sa njim pod uslovom&nbsp; da se R. ne pojavljuje. Što se tiče M. S., naveo je da je sa njom&nbsp; bio u komšijskom odnosu, ističući&nbsp; da mu je M. pomagala oko djece. Dalje je naveo da ni B. nije podnosila zahtjev da joj se djeca dodjele na brigu i čuvanje prije razvoda braka. U odbrani datoj na glavnom pretresu, ponovio je navode ranijih odbrana, dodajući da je oštećeni dok je sjedio na kauču pored B., golicao za nogu komšinicu M. i veoma se ružno&nbsp; izražavao govoreći "što će većeras biti grupni seks". Dok su se on&nbsp; i oštećeni otimali oko noža, oštećeni ga je prvi udario pesnicom u predjelu desnog ramena, nakon čega mu je&nbsp; lijevom rukom, jer je u desnoj držao nož, uzvratio par udaraca u predjelu grudi, braneći se od njegovih nasrtaja, pojašnjavajući da ga je više držao nego što ga je&nbsp; udarao. Pojasnio je da je kritičnog dana oštećeni&nbsp; došao u njegov stan oko 15 časova, a pošao oko 18 časova.Istakao je da&nbsp; bez obzira na sve, žali što je došlo do kritičnog, dogadjaja, dodajući da je dobar i savjestan roditelj, što mogu posvjedočiti nastavnici škole koju&nbsp; pohadjaju njihova djeca, kao i socijalni radnici i brojni gradjani Ulcinja. Objašnjavajući razlike u kazivanjima na glavnom pretresu i prilikom saslušanja pred istražnim sudijom, naveo je da se ranije uslijed šoka, nije mogao sjetiti okolnosti kada je oštećeni golicao M. za noge, pojašnjavajući da kada je u ranijim odbranama rekao da su se on i oštećeni svadjali i otimali oko noža, mislio je da se pod tim podrazumijeva i da su razmijenili koji udarac, zbog čega ranije nije pominjao opisane udarce.Odgovarajući na pitanja, naveo je da je prekinuo svaku komunikaciju sa&nbsp; oštećenim od trenutka&nbsp; kada je saznao da je oštećeni u vezi sa njegovom suprugom. Istakao je da oštećeni nije dolazio u njjegovu kuću da on zna, niti su se sastajali van kuće, čak ni u kafanama, mada ima saznanje da se oštećeni u njegovom odsustvu u tajnosti&nbsp; sastajao sa B. u kući. Pojasnio je da oštećeni nije rodjeni, već B. daljni ujak.Dalje je naveo da se ne može&nbsp; sjetiti kako je oštrica noža bila okrenuta, kako&nbsp; u trenutku kada je dohvatio nož sa stola, tako ni kasnije dok su se on i oštećeni rvali.&nbsp; Naveo je da je riječi oštećenog koji mu je u telefonskom razgovoru rekao da će doći i razbiti vrata ako budu zaključana, doživio kao prijetnju, ali je ipak mislio da oštećeni neće doći, jer mu je jasno rekao da ne dolazi. Dodao je da još uvijek stanuje u istom stanu, medjutim supruga B. ga je nakon kritičnog dogadjaja napustila i odvela djecu sa kojom ima kontakt, i pomaže im koliko je u mogućnosti. B. i djeca takodje stanuju u Ulcinju u privatnom stanu. Nakon kritičnog dogadjaja srijetao je oštećenog ali samo u prolazu, tako da nijesu&nbsp; kontaktirali. Djecu vidja u školi, ili na ulici, izuzev ćerke A. koja je nepokretna i koju mu B. ne dozvoljava da vidi, tako da A. svo vrijeme po izlasku iz pritvora nije vidjao. Pojasnio je da su u trenutku kada ga je oštećeni gađao mikrotalasnom pećnicom, bili prisutni&nbsp; B., M. i sve tri ćerke. Kada je uzeo nož, što je oštećeni vidio, oštećenom je samo rekao da izadje iz kuće. Po dolasku u pritvor pregledan je od strane zatvorskog ljekara, kome je prijavio povrede koje je zadobio kada ga je oštećeni gadjajo mikrotalasnom pesnicom.<br>
<br>
U završnoj rijeći, prihvatajući u cjelosti završnu riječ svog branioca, ostao je pri navodima iznijete odbrane,&nbsp; dodajući da je užasno i žalosno što je oštećeni došao u njegovu kuću, zbog čega je i došlo do kritičnog događaja.<br>
<br>
Branilac optuženog, je u završnoj riječi naveo da provedenim dokazima nije potkrijepljena odbrana optuženog da je kritičnom prilikom postupao u nužnoj odbrani, odbijajući napad, koji ničim nije izazvao od strane oštećenog M.R. Branilac smatra&nbsp; da su se u radnjama optuženog stekli elementi&nbsp; bića krivičnog djela ubistvo na mah, budući da je oštećeni samim dolaskom u stan optuženog i grubim vrijeđanjem, ponižavanjem, doveo optuženog u stanje jake razdražljivosti, bez svoje krivice, nakon čeka je optuženi posegao za nožem i nanio oštećenom opisane povrede. Polazeći od činjenice da je optuženi prvi put u sukobu sa zakonom, da je otac četvoro djece, od kojih je jedno teško bolesno, da potiče iz ugledne i poštovane, patrijahalne porodice, predložio je da&nbsp; sud optuženom za navedeno krivično djelo izrekne uslovno osudu, čime će se postići specijalna i generalna prevencija svrhe izricanja krivičnih sankcija.<br>
<br>
Sud je u dokaznom postupku saslušao svjedoka-oštećenog M. R., svjedoke P.B. i B. A., pročitani su&nbsp; zapisnik o uvidjaju UP PJ Bar Ispostava Ulcinj Ku.br.209/10 od 23.09.2010. godine, službena zabilješka UP Ispostava Ulcinj Ku.br. 209/10 od 23.09.2010. godine, potvrda UP Ispostava Ulcinj br. 209/10 od 23.09.2010. godine, o privremeno oduzetim predmetima od optuženog P.M., medicinska dokumentacija na ime oštećenog M.R. od 05.11.2010. godine, nalaz i mišljenje sudskog vještaka medicinske struke dr B. B. od 05.11.2010. godine, nalaz i mišljenje tima sudskih vještaka neuropsihijatrijske struke dr S. M., psihijatrijske struke dr Ž. G. i psihologa B. S. od 10.01.2011. godine,&nbsp; zdravstveni karton dostavljen od strane ZIKS-a Podgorica na ime optuženog, medicinska dokumentacija na ime optuženog – izvještaj ljekara jedinice za Hitnu medicinsku pomoć od 23.09.2010. godine, nalaz i mišljenje sudskog vještaka medicinske struke dr K. N., izvještaj Forenzičkog centra u Danilovgradu br.3892/10 o trasološkom vještačenju garderobe, izvršen je uvid u fotodokumentaciju UP Ispostava Ulcinj 165/2010 sa skicom lica mjesta predmetnog događaja, pročitan je izvod iz kaznene evidencije za optuženog izdat od UP PJ Berane, Ispostava Plav od 29.09.2010. godine, te pročitan iskaz svedokinje M.S. dat na zapisniku o saslušanju svjedoka pred istražnim sudijom ovog suda Ki.br.174/10 od 27.10.2010. godine.<br>
<br>
Cijeneći navode optužbe i odbrane, te provedene dokaze, kako pojedinačno, tako i u njihovoj medjusobnoj povezanosti, Sud nalazi da je optuženi izvršio krivično djelo, na način, vrijeme i mjesto, kako je to bliže predstavljeno izrekom ovpresude, pa ga je oglasio krivim i krivično - pravno odgovornim.<br>
<br>
Saslušan u svojstvu svjedoka-oštećenog M.R. je pred istražnim sudijom, naveo da poznaje optuženog P.M., kao i njegovu suprugu B., sa kojom je dvije godine živio u vanbračnoj zajednici. Naveo je&nbsp; da optuženi i B. imaju četvoro djece, i da se optuženi nakon razlaza sa B. preselio da živi u Ulcinj. Istakao je da je on uvijek bio za to da se B. vrati optuženom, radi djece, budući da imaju jedno teško bolesno dijete, na što se B. teško odlučivala, jer je imala probleme sa optuženim i nije htjela da živi sa njim. U decembru mjesecu 2009 godine, preselio se zajedno sa B. u Ulcinj, o čemu je upoznao optuženog, jer nije htio da ima problema sa njim, a takodje mu je rekao da bi trebao da dopusti da B. viđa djecu i da im pomaže, što optuženi nije dozvolio. On i optuženi su kontaktirali, viđali&nbsp; se, pili kafu i&nbsp; međusobno se posjećivali. Nekoliko dana prije kritičnog događaja, B. sa kojom je i dalje imao redovan kontakt,&nbsp; pošla je u stan kod optuženog, isključivo zbog djece. B. mu je govorila da ima probleme sa optuženim, koji je raširio priče da je on B. i njenu sestru vodio po Albaniji i prodavao, što mu je teško palo pa je&nbsp; pozvao optuženog telefonom i najavio mu dolazak u njegov stan. Optuženi mu je odgovorio da nemaju što da pričaju, ali da nema problema da dođe, pa se uputio u stan optuženog gdje&nbsp; se zadržao nekih dva sata. U stanu je zatekao optuženog, B., njihove dvije starije&nbsp; i najmladju ćerku, kao i M. S., koju je tada prvi put i vidio. Normalno se ponašao, prilikom dolaska u stan, pozdravio se sa optuženim, sjeo, popio kafu, poigrao se sa najmladjom, bolesnom ćerkom,&nbsp; i dao pare drugoj ćerki koja mu je kupila i donijela flašu od 2 litra piva, čak je i optuženog ponudio da i on popije čašu piva sa nijm, što je optuženi odbio, pa je samo M. popila čašu piva. Naveo&nbsp; je da je&nbsp; bio malo pripit, ali nije bio pijan, kao&nbsp; i da je dva puta išao do kupatila. Kada je izašao iz kupatila, vidio je u prostoriji gdje su do tada svi sjedjeli, da M.S. sjedi na istom mjestu gdje je i bila, B. se nalazila do nje, dvije starije ćerke nijesu bile tu, samo bolesna ćerka, dok je optuženi stajao,&nbsp; držeći veliki kuhinjski nož u ruci. Svi oni su tada prešli u drugu sobu, dok je on upitao optuženog što će mu nož, na što mu je optuženi odgovorio samo da izađe iz njegovog stana. Krenuo je ka ulaznim vratima sa namjerom da izađe, ali kako mu je bilo krivo što je optuženi digao nož na njega, okrenuo se sa namjerom da ga upita zbog čega je to uradio, kada je optuženi koji je već bio prošao oko stola i bio iza njega, zamahnuo rukom da ga ubode nožem u predjelu stomaka. Pokušao je lijevom rukom da uhvati&nbsp; nož, međutim, optuženi ga je uboo, nakon čega je on rukom uhvatio sječivo noža. Držao je rukom nož, jer ga je bilo strah da ga optuženi ne probije i nastavi da ga i dalje ubada,&nbsp; uspio je da optuženom izvuče nož iz ruke, nakon čega je nož bacio negdje u istoj prostoriji, a&nbsp; optuženog je odgurnuo i pitao ga što mu je ovo trebalo, nakon čega je&nbsp; stavio ruku na ranu i izašao iz stana sa B., dok su ga u bolnicu a odveli neki momci koji su se tu zadesili. Na sebi je imao košulju, koja je bila raskopčana i teksas farmerice. Na glavnom pretresu je ponovio je navode ranijeg iskaza, pojašnjavajući da je u po izlašsku iz toaleta, stao&nbsp; odmah pored vrata navedene trpezarije, dok je otpuženi stajao sa druge strane stola držeći nož u ruci. Optuženi je&nbsp; iskoristio trenutak kada se okrenuo sa namjerom da ga pita što diže nož i došao do njega, sa udaljenost oko metar, jer se on u momentu kada je&nbsp;&nbsp; krenuo da izadje iz stana, jer je to optuženi zahtijevao, na&nbsp; trenutak&nbsp; okrenuo prema njemu sa namjerom da ga pita koji je razlog da diže nož na njega. Optuženi je tada zamahnuo predmetnim nožem i to od nazad ka naprijed i nailazeći se sa njegove desne bočne strane, uboo ga je&nbsp; nožem u predjelu&nbsp; desne strane stomaka. Izvadio je nož iz stomaka, a nakon toga rukom je optuženog&nbsp; odgurnuo na sto. Prije nego što je izvadio nož, desnom rukom obuhvatio je optuženog oko njegovih ruku i odgurnuo ga, tako da je optuženi nasrnuo na manji sto na kojem se nalazila mikrotalana pećnica, nakon čega je pećnica pala. Sve se ovo dešava u prostoriji koja ima namjenu i trepezarije i kuhinje. Istakao je da kritičnom prilikom nije&nbsp; lupao po zidovima stana,&nbsp; namještaju, niti je lomio štekere, negirajućije da je gađao optuženog bilo kojim predmetima pa ni mikrotalasnom pećnicom. Naveo je takodje da nije tačno da je prijetio optuženom da će uz pomoć nekog čovjeka uzeti djecu, pojašnjavajući da se u dva, tri navrata njegovom odlukom B. vraćala u kuću kod optuženog, jer je smatrao da majka treba da bude kod svoje djece, a posebno što ima bolesno dijete, ističući da&nbsp;&nbsp; optuženi nije dao B. da se sastaje sa djecom.Dodao je da&nbsp; je čak dva, tri puta spavao u stanu optuženog, uz njegovu dozvolu. Naveo je da ne zna odakle&nbsp; je optuženi uzeo&nbsp; nož, koji je po povratku iz toaleta, vidio u desnoj ruci kod optuženog, sa sječivom okrenutim prema njemu, ali je siguran da nož nije prethodno bio na stolu, niti je optuženi sa njim rezao hranu, za svo vrijeme njegovog boravka u stanu. Dozvolio je mogućnost da je hranu rezala neka od kćerki optuženog, ali nije siguran da li je tom prilikom koristila predmetni nož. Pojasnio je da je B., nakon što je izvela najmladju ćerku i M.,&nbsp; samo jednom ušla u prostoriju gdje su se nalazili on i optuženi, u kojem trenutku je on već bio povrijeđen. Istakao je da&nbsp; tokom kritičnog događaja nije bilo nikakve svađe između njega i optuženog, te da su&nbsp; se nakon kritičnog događaja, njih dvojica samo jednom sreli i to slučajno, i nijesu imali nikavu komunikaciju. Dalje je naveo, da iako se B. na majka preziva isto kao i on, nijesu u nikakvom srodstvu.<br>
<br>
U završnoj riječi&nbsp; se pridružio krivičnom gonjenju protiv optuženog i postavlio imovinsko pravni zahtjev.<br>
<br>
Saslušana u svojstvu svjedoka P.B. je pred istražnim sudijom navela da je sa optuženim, sa kojim ima četvoro djece bila u braku 12 godina, medjutim brak nije razveden, iako&nbsp; nijesu zajedno već&nbsp; dvije godine. Optuženog je napustila jer je bio nepodnošljiv i tukao je. Nakon što se razišla sa optuženim imala je emotivnu vezu sa oštećenim M.R., sa kojim se razišla nakon kritičnog događaja.Istakla je da sa oštećenim nije u srodstvu. Optuženi se u septembru mjesecu iz Plava odselio za Ulcinj i sa sobom odveo djecu, nakon čega se i ona u oktobru mjesecu 2009 godine odselila u Ulcinj i živjela u stanu optuženog 20 dana iz razloga da se vrati djeci, znajući da sa optuženim nema zajedničkog života.Medjutim, optuženi je svakog dana bio sve gori i prema njoj i prema djeci, tukao ih, što nije mogla da prijavi policiji jer je nije puštao iz kuće pa kao više nije mogla da izdrži, preselila se u Podgoricu, gdje je čuvala jednog starijeg čovjeka i živjela u njegovom stanu, ističući da je i dalje bila u vezi sa oštećenim. Navela je da je njihova najmladja ćerka teško bolesna, ne može da priča niti hoda pa joj je neophodna stalna njega i pomoć. Tokom 2009 godine sa oštećenim se preselila u Ulcinj a sa njima su živjeli i sin oštećenog i njena najstarija ćerka, dok su srednja i najmladja ćerka koja je bolesna, kao i sin&nbsp; živjeli sa optuženim.Nekoliko dana prije kritičnog događaja, na molbu svoje majke da se vrati kod optuženog, razgovarala je telefonom sa optuženim, i rekla mu da želi da se vrati kod djece, što je optuženi prihvatio, rekao joj da dovede ćerku koja je živjela kod nje i ničim nije uslovljavao njen povratak. Medjutim, noć prije kritičnog događaja bio je toliko agresivan prema njoj, htio je da je istjera iz stana ali je sve to bilo smireno, jer je tu bila prisutna i S. M., koja je živjela sa Mevljudinom u njegovom stanu. Znala je&nbsp; da je M. bila trudna, ali je njihov odnos nije interesovao. Sjutradan ujutru, negdje oko 9 sati kada je pokušala da nahrani i okupa djecu, optuženi joj nije dozvolio, prijetio joj je i govorio da mora da izađe iz stana, što je ona odbila. Oštećeni je znao sve što se dešavalo između nje i optuženog, dok je optuženi je imao »pik« na oštećenog, vjerovatno zbog njihove veze. Kritičnog dana, negdje oko 16h, oštećeni je došao u stan gdje su živjeli ona i optuženi,&nbsp; prethodno je kontaktirao optuženog telefonom i rekao mu da će doći na kafu, što mu je optuženi&nbsp;&nbsp; dozvolio. Kada je oštećeni došao, u stanu su bili ona i njene kćerke, kao i S. M., i svi su se nalazili u jednoj prostoriji,&nbsp; dok se optuženi nalazio u kuhinji sa bolesnom ćerkom. Nakon dolaska oštećenog,&nbsp; normalno su pričali, a oštećeni je rekao optuženom da je došao jer mu smeta što optuženi ne dozvoljava da ona bude sa djecom a takodje mu je rekao da je čuo da optuženi priča kako je on prodavao nju i njenu sestru kao prostitutke u Albaniji. Oštećeni&nbsp; je više puta išao do toaleta, a vidjela je da je optuženi ispod kauča na kom je sjedio izvadio kuhinjski nož crne drške, i obratio se R.,&nbsp; govoreći&nbsp; mu da izađe iz njegove kuće, histerisao je&nbsp; i nekoliko puta izgovorio »izlazite mi iz kuće«, nakon čega&nbsp;&nbsp; je ona iz kuće izvela djecu i M., dok ga je oštećeni samo pitao što će mu nož, rekavši mu istovremeno da nije došao da se svadja. Kada se ponovo vratila u stan zatekla je njih dvojicu kako stoje u kuhinji jedan do drugoga, i vidjela je krv na R.ovoj ruci, a u ruci optuženog nož, nakon čega je istrčala da pozove policiju a zatim se ponovo se vratila u stan, i vidjela R. i M., koji je u ruci dalje imao nož, kako stoje uz frižider, te primjetila da je&nbsp; mikrotalasna pećnica&nbsp; prevrnuta. Navela je&nbsp; da je&nbsp; vidjela kao je optuženi&nbsp; pokušao da ubode R. sa leđa, i kad mu je R. odbio ruku, ali sam ubod nije vidjela. Takodje je vidjela na košulji oštećenog, koja je bila čitavo vrijeme raskopčana, ranu na stomaku oštećenog, ističući i da je i po zidovima bilo&nbsp; krvi jer R.&nbsp; obilno krvario. Povukla je R.&nbsp; i izvela ga napolje. Optuženi je ostao sam u stanu do dolaska policije, koja ga je tu i zatekla, a mlađa kćerka joj je rekla da je optuženi oprao nož. Dalje je&nbsp; pojasnila da je R. došao u&nbsp; stan oko 14 h, te da je bio pripit, ali ne i pijan, navodeći da je tačno da je naručio da mu se donese&nbsp; flaša piva od 2 litra koje pivo je oštećeni pio sa M. nudio je i optuženog, medjutim on nije htio da pije sa oštećenim. Navela je da je tačno&nbsp; da je oštećeni rekao optuženom da će ona biti sa djecom i da on ne može da radi što radi ali mu nije prijetio da će mu oduzeti djecu niti da će biti sa njom kad on hoće a da se optuženi neće pitati. Negirala je&nbsp; navode optuženog ističući da nije tačno da joj je optuženi govorio da smiri oštećenog jer za tim nije bilo potrebe, negirajući takodje da je optuženi sa predmetnim nožem prije nego što ga je uzeo ispod kauča i prije R. ovog dolaska,&nbsp; spremao večeru i rezao hranu, objašnjavajući da kritičnog dana nijesu ništa jeli. Dodala je da nije vidjela da se oštećeni i optuženi&nbsp; rvaju ili svađaju. Na glavnom pretresu&nbsp; ponovila je svoj iskaz dat pred istražnim sudijom, objašnjavajući da je bila prinuđena da se zbog ponašanja optuženog, obrati oštećenom za pomoć, jer nije imala kome drugom budući da je prekinula komunikaciju sa svojim bratom i ocem, upravo zbog lažnih priča otpuženog, da je i dalje vezi sa R.&nbsp; Kritičnog dana, optuženi joj je više puta ponovio da izađe iz stana,&nbsp; što ona nije htjela.Dalje je navela&nbsp; da je čula dio telefonskog razgovora između optuženog i oštećenog, kada je je optuženi oštećenom rekao nešto »nema problema«.Pojasnila je da je ona&nbsp;&nbsp; prethodno pozvala oštećenog telefonom da mu se požali na ponašanje optuženog pa joj je oštećeni&nbsp; rekao da će doći kod njih u stan, dok joj optuženi nije pominjao da ga je zvao R. Oštećeni je i ranije dolazio u stan kod njih, i to više puta, a takodje su se oštećeni i optuženi družili i mimo kuće, ali je optuženi uvijek imao pik na oštećenog, vjerovatno zbog njihove veze. Za cijelo vrijeme R. boravka u stanu, nije bilo nikakve svađe i prepirke, a prilikom ulaska u stan, R. je ušao sa otkopčanom košuljom da bi uvjerio optuženog da nema oružja kod sebe i da je došao da razgovaraju u miru. Dalje je pojasnila da je optuženi&nbsp; kritičnom prilikom držao nož u ruci sa oštricom okrenutom prema oštećenom, pa je čim je to vidjela, izvela djecu i M. iz stana, a zatim se vratila u stan i vidjela optuženog sa nožem, kada je istrčala iz stana i pozvala policiju, a kada se ponovo vratila, zatekla je oštećenog povrijeđenog, objašnjavajući da je sve&nbsp; ovo trajalo nekih 5-6 minuta. Istakla je da je tačno, da je kćerka pripremala hranu, ali se ne sjeća da li je to bilo sa&nbsp; predmetnim nožem, ponavljajući da je sigurna da je optuženi predmetni nož uzeo ispod kreveta. Dodala je da&nbsp; po izlasku optuženog iz pritvora ne žive zajedno, ona sa djecom živim takodje u Ulcinju privatno, a optuženi je i dalje u istom stanu, stim što ima kontakt sa djecom,&nbsp; izuzev sa kćerkom A., koja je nepokretn jer optuženi nije ni tražio da dodje kod nje kući. Navela je i da su optuženi i ona i dalje formalno u braku, s tim što je Centar za socijalni rad donio odluku da djeca budu privremeno kod nje, pojašnjavajući da iako ne želi da nastavi da živi u braku sa optuženim,&nbsp; nije podnijela tužbu za razvod braka, jer je mislila da je to optuženi učinio, medjutim obaviještena je da nije.Takodje je navela da ne zna u kakvim su relacijama bili otpuženi i M., zna samo da je M. stanovala kod njega u stanu, jer je inače ranije stanovala pored navedenog stana, a sada živi u Srbiji&nbsp; gdje je pošla da se porodi.<br>
<br>
Saslušan u svojstvu svjedoka B. A. je prilikom saslušanja pred istražnim sudijom naveo, da je kritičnog dana dok je popravljao motor na ulici,&nbsp; čuo neku vrisku, a zatim&nbsp; vidio kako&nbsp; niz stepenice, silaze čovjek, koji je bio krvav i žena, krečući se ka njemu. Ovaj čovjek mu je rekao da ga je neko&nbsp; uboo, i zamolio da ga odveze do ambulante u Ulcinju. Tokom vožnje do ambulante saznao je od povrijedjenog da se zove M.R., kao i&nbsp; da ga je je uboo neki ćelavi čovjek, čije ime je oštećeni takodje rekao, ali ga je on zaboravio. Sa oštećenim je bilo i dijete, N. J. koji je u nekom srodstvu sa optuženim P.M. i koji je čuo što mu je oštećeni rekao. Na glavnom pretresu, svjedok&nbsp; je ponovio iskaz dat pred istražnim sudijom, dodajući da se ranije, čak ni iz viđenja nije poznavao ni sa optuženim, niti sa oštećenim, objašnjavajući da nije očevidac kritičnog događaja pa nema neposrednih saznanja o dogadjaju.<br>
<br>
Saslušana u svojstvu svjedoka, S. M. je pred istražnim sudijom navela da je u vrijeme kritičnog događaja živjela u komšiluku optuženog P.M., kod koga je često boravila, jer P. ima četvoro djece, od kojih je jedno bolesno pa im je pomagala. Suprugu optuženog, B., ni oštećenog, nije poznavala, znala ih je samo iz priče optuženog, koji joj je rekao da ga je B.&nbsp; napustila dvije godine prije kritičnog događaja. Nekih par dana prije kritičnog događaja, B. je došla da živi kod Mevljudina i djece, i od tada su se stalno svađalali. Oštećenog je upoznala kritične večeri kada je oko 16 časova malo pripit došao u stan optuženog, kojom prilikom su u stanu&nbsp; bili optuženi, B., djeca i ona, osim sina optuženog koji je bio u školi. Kada je oštećeni došao, svi su sjedjeli u istoj sobi, u dnevnom boravku, priča je bila normalna, čak je oštećeni popio i kafu i poslao kćerku optuženog da mu kupi flašu piva, što je ona i učinila. Ništa nije odavalo utisak da će doći do svađe, a tokom razgovora sa optuženim,&nbsp; oštećeni je zamjerio optuženom na njegovom ponašanju prema B., govoreći mu&nbsp; da ne može da je tjera iz stana,&nbsp; što je inače istina, jer je kako objašnjava svjedokinja optuženi kritičnog dana non stop tjerao B. da ide iz stana. Takodje su razgovarali i o pričama koje su kako je tvrdio oštećeni,&nbsp; potekle od optuženog , da je oštećeni B. i njenu sestru prodavao u Albaniji. Oštećeni je u jednom trenutku ustao i pošao do kupatila, brzo se vratio, nakon čega su on i optuženi ponovo razgovarali. Optuženi nije htio da popije piće sa oštećenim, koji je ponovo pošao do kupatila, i tada je čula da je nešto lupilo u kupatilu, nakon čega&nbsp; je optuženi ustao i&nbsp; tada mu je vidjela nož u ruci. Uplašila se, objašnjavajući da&nbsp; nije&nbsp; ni vidjela odakle je optuženi&nbsp; izvadio nož, iako je sjedjela&nbsp; preko puta njega. Tada je optuženi počeo da viče, obraćajući se&nbsp; B. »vodi ga, vodi ga iz kuće«,a zatim je čak glasno rekao oštećenom, koji je u tom trenutku bio još u kupatilu, da ne lupa. Nakon navedenog,&nbsp; oštećeni je izašao iz kupatila, došao&nbsp; do nje, i kada je vidio nož u ruci optuženog, rekao mu je&nbsp; da baci nož, da neće probleme sa njim.Medjutim, optuženi nije htio da baci nož, njoj je čak govorio da izađe iz kuće, jer je bila trudna, da bi je tada B. izvela iz stana zajedno sa bolesnom kćerkom, tako da ona nije vidjela kako je došlo do povredjivanja oštećenog. Nakon navedenog čula je da&nbsp; B. vrišti, a zatim je R.&nbsp; izašao iz stana držeći se za stomak, a B. mu je pomagala. B. se potom vratila u stan, a ona je ostala sa njihovom bolesnim djetetom i starijom kćerkom ispred zgrade, kada su neki momci poveli oštećenog u bolnicu. Dalje je navela da je čula kritičnom prilikom da je oštećeni rekao optuženom da se u dogovoru sa njim B. vratila kod optuženog isključivo zbog obaveza prema djeci, te da nema nikakve obaveze prema optuženom.Kritičnog dana, oštećeni nije ništa lomio, niti udarao nogama po stvarima u stanu. Kad je ona izašla iz stana, mikrotalasna pećnica je bila na radnom stolu, a kad su se vratili u stan, i sto i pećnica su bili na podu. Navela je&nbsp; da hranu, salamu nije sjekao optuženi, nego njegova kćerka A.<br>
<br>
Iz citiranog zapisnika o uvidjaju, utvrdjeno je da su ovlašćeni policijski službenici UP PJ Bar, Ispostava Ulcinj dana 23.09.2010. godine,&nbsp; nakon dobijenog obaviještenja u 17,50 časova po nalogu dežurnog istražnog sudije izašli na lice mjesta započeli uvidjaj istog dana u 18,35 h. Dolaskom na lice mjesta, u stanu vlasništvo N.O.,&nbsp; koji se nalazi u naselju Pinješ, ul. M.S., u neposrednoj blizini kafe bara »Škodra te deti« zatekli su prevrnute stvari po podu od primaće sobe i kuhinje. Lijevo od ulaznih vrata stana nalaze se kupatilo i spavaća soba, a pravo iz hodnika se ulazi u primaću sobu koja je dimenzija 6x3m i koja je odvojena prolazom od kuhinje&nbsp; koji je dimenzija 3x1,6m.&nbsp; U primaćoj sobi zatečen je oboren mali sto, kao i mikrotalasna pećnica, koji se nalazi na tepihu na udaljenosti od 2,8m od prolaza prema kuhinji i na 1,2 m od istočnog zida primaće sobe. Na tepihu su zatekli&nbsp; uočljive tragovi crvene boje nalik na krv, koji se prostiru od ulaza u kuhinju, na udaljenost od 3,30m prema balkonu primaće sobe. Tragovi krvi su se nalazili i na malom krevetu na udaljenosti od 2,6 metra od pregradnog zida prema kuhinji uz sam zapadni zid primaće sobe. U kuhinji, gledano iz pravca zapad-istok, nalazile su se sledeće stvari: frižider, kihunjski sto, sudopera, vitrina i električni šporet. Na stolu je pronađen kuhinjski nož marke » Famira«- Prizren, ukupne dužine 35cm, sječiva dužine 21 cm, a drške 14cm. Na nožu su zatečeni uočljivi tragovi crvene boje. Na podu od kuhinje na tepihu, koji je bio pogužvan, takodje su zatečeni tragovi crvene boje, nalik na krv a isti crveni tragovi zatečeni su i u hodniku stana, kao i na terasi koja mu je prethodila i stepeništu koje vodi ka ulici »M. S.«.&nbsp; Predmetni nož je izuzet i upućen kriminalističko-tehničkoj službi na analizu. Izvršeno je fotografisanje lica mjesta i sačinjen fotoelaborat koji je sastavni dio zapisnika o uviđaju. Na licu mjesta&nbsp; zatečeni su P. B. i S. M., dok se povrijeđeni nalazio u bolnici.Uvidjaj je završen u 19,40 h. U skici lica mjesta kojia čini sastavni dio zapisnika o uvidjaju, evidentirani su tragovi i mjere koji podaci su identični sa opisanim podacima u citiranom zapisniku o uvidjaju.<br>
<br>
Iz citirane službene zabilješke utvrdjeno je da je sačinjena dana 23.09.2010. godine, od strane OPS Ispostava Ulcinj, koji su se postupajući po nalogu dežurne službe uputili na lice mjesta a povodom prijave gradjana da je jedno lice izbodeno nožem. Iz službene zabilješke proizilazi da je povrijeđeni R.M. primljen u HMP DZ Ulcinj i upućen na dalju hospitalizaciju u bolnici u Baru, a da se P. nalazio zaključan u stanu sa mldb.nepokretnom kćerkom. Dolaskom na ulazna vrata stana, koja im je nakon povika „Policija otvori“, otvorio P.M., koji je na sebi imao krvavu majcu, pantalone, kao i ruke, a takođe je bio vidno uznemiren, lišili su slobode optuženog, dok su vizuelnim pregledom prostorije zapazili na kuhinjskom stolu krvavi nož, dugačkog sječiva, kao i razbacane stvari i robu u prostoriji. Na licu mjesta zatečeni su i očevici predmetnog događaja S. M. i P. B..<br>
<br>
Iz citirane potvrde o privremenom oduzimanju predmeta na ime P.M., utvrđeno je da je ovlašćeni policijski službenik dana 23.09.2010. godine, od P. oduzeo kuhinjski nož marke »Famira« - Prizren, ukupne dužine 35cm, dužine drške 14cm, a dužina sječiva 21cm.<br>
<br>
<br>
Sudski vještak medicinske struke dr B. B.je u nalazu i mišljenju naveo da se iz citirane medicinske dokumentacije na ime oštećenog – M.R., otpusne liste odjeljenja hirurgije Opšte bolnice u Baru, izvještaja dežurnog ljekara Hitne medicinske pomoći Doma zdravlja u Ulcinju i Izvještaja dežurnog ljekara Prijemne ambulante Opšte bolnice u Baru, utvrđuje da je oštećeni dana 23.09.2010.godine primljen u bolnicu kao hitan slučaj zbog ubodne rane u predjelu trbuha i povrede kažiprsta lijeve šake u vidu posjekotine kože, koje rane su primarno i hirurški zbrinute, a oštećenom je data adekvatna terapija.Naime, isrtog dana je uradjena hiruška intervencija&nbsp; otvaranja trbušne duplje sa ciljem zaustavljanja krvarenja u trbušnoj duplji i daljeg gubitka krvnog sadržaja iz krvotoka povrijedjenog kao i zbrinjavanja oštećenja dijela jetre, zida želuca i te odstranjivanja oštećene žučne kese, dok je rana posjekotina kažiprsta lijeve šake zbrinuta ušivanjem.Vještak je konačnog mišljenja da je u kritičnom događaju oštećeni M.R. zadobio povredu u predjelu trbuha u njegovom desnom gornjem kvadrantu, koja predstavlja ranu ubodinu, čiji se ulazni otvor nalazi na koži neposredno ispod desnog rebarnog luka sa prednje strane a ubodni kanal se nastavlja u dubinu kroz zid trbušne duplje prostirući se ka srednjoj liniji trbuha. Ova rana ubodina nastala je&nbsp; djelovanjem čvrstog, zašiljenog, oštrog i pljosnatog predmeta koji odgovara oštrici noža prikazanog u fotodokumentaciji spisa sudskog predmeta. Opisujući mehanizam nanošenja ove povrde, vještak navodi da je je nož svojim vrhom djelovao na tijelo povrijedjenog od naprijed lako odozgo i sa desne strane&nbsp; ka dolje, lako pozadi i ulijevo, dovodeći do oštećenja&nbsp; zida trbušne duplje u cjelini, oštećenja dijela tkiva jetre, dijela&nbsp; žučne kese i prednjeg dijela želudca&nbsp; u njegovom ulaznom dijelu, te brojnih krvnih sudova u prostoru ove rane i izlaska izvjesne količine krvnog sadržaja kako kroz ulazni otvor rane u spoljašnju sredinu tako i u prostor trbušne duplje.Nakon zadobijanja ove povrede došlo je do nastupanja stanja šoka usled gubitka krvnog sadržaja, izlivanja sadržaja žučne kese i želudca u prostor trbušne duplje, te mogućnosti naknadnog razvijanja upale trbušne ovojnice&nbsp; i stanja sepse. Vještak dalje navodi da je u trenutku zadobijanja ove povrede oštećeni bio svojom&nbsp; prednje-desnom stranom&nbsp; tijela-trbuha okrenut ka sili-nožu. Opisana povreda trbuha po mišljenju vještaka je posebno teška i po život opasna tjelesna povreda&nbsp; koja je mogla dovesti do nastupanja smrti kod povrijeđenog, u slučaju da je izostala odgovarajuća medicinska pomoć. U kritičnom dogadjaju oštećeni je zadobio i povredu kažiprsta lijeve ruke u vidu posjekotine kože koja povreda je nastala povlačenjem čvrstim, oštrim predmetom koji odgovara oštrici noža prikazanog u fotodokumentaciji spisa predmeta&nbsp; a mogla je nastati i hvatanjem oštećenog navedenim prstom za oštricu noža. Osim oštećenja kože i sitnih krvnih sudova kože u prostoru ove rane, dublje strukture kažiprsta lijeve šake , ostale su nepovrijedjene. Po mišljenju vještaka povreda kažiprsta lijeve ruke je laka tjelesna povreda.Na glavnom pretresu vještak je ostajući u cjelosti kod nalaza i mišljenja pojasnio da je opisana rana ubodina nastala&nbsp; djelovanjem zamahnutog noža, snažnijim intenzitetom, jer imajući u vidu obimnost povrede, sila koja je dovela do nastanka ove povrede morala je biti snažnijeg intenziteta djelovanja, budući da je nož prodirući kroz zid trbušne šupljine, doveo&nbsp; do oštećenja navedenih organa. Što se tiče opisane&nbsp; rane posjekotine, a imajući u vidu karakter ove povrede, vještak je mišljenja&nbsp; da je sila povlačenja oštricom noža po dijelu šake, mogla biti slabijeg intenziteta, budući da su oštećeni samo površinski djelovi šake, tj.koža i eventualno podkožno meko tkivo. Kako to vještak dalje pojašnjava, ove povrede su mogle nastati nezavisno jedna od druge, tj.posebnim djelovanjem sile, ali isto tako ne isključuje ni mogućnost da su mogle nastati istovremeno, tj.prilikom&nbsp;&nbsp; djelovanja sile na tijelo oštećenog u predjelu trbuha, imajući u vidu da je povreda ruke mogla nastati hvatanjem oštećenog rukom za predmetni nož.<br>
<br>
Iz citiranog nalaza i mišljenja tima sudskih vještaka, datog na osnovu neposrednog pregleda i psihološkog testiranja optuženog te podataka iz spisa predmeta, utvrđeno je da je optuženi P. M. osoba ispod prosječnih intelektualnih sposobnosti, ne boluje od trajnog duševnog oboljenja, niti ispoljava simptome težeg duševnog poremećaja i kao takav se može smatrati duševno zdravom osobom. Psihološko testiranje takodje ukazuje da je riječ o osobi čija je priroda interesovanja usmjerena na porodične vrijednosti i brigu o djeci. Optuženi se ispoljava kao zavisna i sugestibilna ličnost, ne pokazuje sklonost nekontrolisanom i inpulsivnom ponašanju a anksiozno depresivna situacija kja se očitava na testu ličnosti, je posledica isčekivanja razrešenja konflikta sa suprugom. Analizirajući afektivno stanje optuženog, te uzimajući u obzir i iskaze optuženog, oštećenog i svjedoka koji su diametralno suprotni, vještaci su mišljenja da u okolnostima kada ga je supruga napustila i ostavila sa četvoro djece logično je očekivati da se optuženi nalazio u stanju napetosti, zbog egzistencijalnih problema familije, te da nevjerstvo supruge, kod optuženog stvara subjektivni osjećaj ljubomore u dužem periodu. Neposredni konflikt, kako ga opisjuje optuženi sa prijetnjama oštećenog, fizičkim nasrtajem, ponižavanjem u stanu pred familijom, logično je da je uzrokovao kod optuženog stanje afekta razdraženosti, bijesa jakog inteziteta. Odsustvo amnezije na okolnosti kritičnog dogadjaja upućuje da u kritično vrijeme optuženi nije imao poremećaj svijesti na stepenu pomućenja, ili sumračne svijesti, ali se u ovim okolnostima ne isključuje suženje svijesti, koja ne remeti bitno, sposobnosti shvatanja značaja djela, kao i mogućnost upravljanja svojim postupcima i pored afekta jakog inteziteta. Vještaci su konačnog mišljenja da u slučaju da nije došlo do fizičkog konflikta izmedju optuženog i oštećenog, ili verbalnog nasilja, u tim okolnostima ne može se govoriti o postojanju afekta bijesa i razdražljivosti koji je dostigao stepen jakog inteziteta, već samo o afektu blagog i srednjeg inteziteta. Po mišljenju vještaka sposobnost shvatanja značaja djela, kao i mogućnost upravljanja svojim postupcima u vrijeme izvršenja krivičnog djela kod optuženog su bili smanjeni, ali ne bitno.<br>
<br>
Iz citiranog nalaza i mišljenja sudskog vještaka medicinske struke dr K.N., datog na osnovu predmetne medicinske dokumentacije, izdate na ime optuženog i uvida u spise predmeta,&nbsp; utvrđeno je da, kod optuženog P.M. koji je pregledan dana 23.09.2010. godine u 18,35 časova u službi za hitnu medicinsku pomoć, nijesu dijagnostifikovane nikakve tjelesne povrede, već je samo je dijagnostifikovana emotivna reakcija na stres, dok su u ambulanti ZIKS-a, dana 25.09.2010. godine, kod optuženog&nbsp; dijagnostifikovane dvije ogrebotine – crtaste oguljotine kože u predjelu spoljašnje strane desne nadlaktice u donjoj trećini&nbsp; dužine po 1cm, a koje su međusobno paralelne, vodoravne, i po mišljenju vještetku, predstavljaju u vrijeme nanošenja laku tjelesnu povredu, a s obzirom na njihovu lokalizaciju, najvjerovatnije su nastale dejstvom nokata. U daljem objašnjenju, vještak navodi, da ne mora svaki udar tupo tvrdim predmetom, pa i mikrotalasnom pećnicom da ostavi vidljive tragove na tijelu, dodajući da u predmetnoj medicinskoj dokumentaciji kod optuženog nijesu notirane povrede u predjelu lijevog kuka i iznad lijevog kuka.<br>
<br>
Iz citiranog izvještaja o vještačenju br. 3892/10, utvrdjeno je da su predmet vještačenja dostavljeni odjevni predmeti izuzeti&nbsp; od oštećenog M.R. i to košulja kratkih rukava, strukirana, žuto zelene boje, marke «Zara», veličine „S“, na čijoj prednjoj i zadnjoj strani košulje, osim tragova tečnosti tamno braon boje nalik na krv u dijelu oko stomaka,&nbsp; nijesu uočena mehanička oštećenja. Na dostavljenim teksas farmerkama, marke «Nar jeans», veličine 32, sa platnenim kaišem sa natpisom «Versace», takodje izuzetim&nbsp; od oštećenog M., na prednjoj i zadnjoj strani farmerica, osim intezivnih tragova tamno braon boje, nalik na krv, u gornjem dijelu, nijesu uočena mehanička oštećenja. Na dostavljenoj majici kratkih rukava, žute boje, marke «Ashworth», izuzetoj&nbsp; od optuženog P.M. na prednjoj i zadnjoj strani majice, osim intezivnih tragova tečnosti tamno braon boje nalik na krv, nijesu uočena mehanička oštećenja.&nbsp; Na, dostavljenim teksas farmerkama, marke «Casucci", veličine 32, takodje izuzetim&nbsp; od optuženog P., osim intezivnih tragova tečnosti tamno braon boje nalik na krv, nijesu uočena mehanička oštećenja.<br>
<br>
Uvidom u citirani fotoelaborat, utvrdjeno je da je na devet fotografije u boji prikazan širi i bliži izgled lica mjesta, kao i bliži izgleda tragova zatečenih na licu mjesta koji i su opisani u citiranom zapisniku o uvidjaju, te izgled i raspored stvari zatečenih u prostoriji u kojoj se odigrao kritični dogadjaj, pa je vidljivo da se na kuhinjskom stolu nalazi predmetni kuhinjski nož, namirnice&nbsp; i ostaci narezane hrane.<br>
<br>
Date nalaze i mišljenja kao i citirane izvještaje o vještačenju, na koje stranke nijesu imale primjedbi, sud je u cjelosti pirhvatio kao stručne, objektivne i u skladu sa ostalim provedenim dokazima.<br>
<br>
Činjenično stanje iz izreke presude utvrdjeno je provedenim dokazima.<br>
<br>
Optuženi ne priznaje izvršenje krivičnog djela stavljenog mu na teret, navodeći u svojoj odbrani da ga je oštećeni psovao, prijetio, lomio stvari po kući a zatim ga napao, gadjajujući ga mikrotalasnom pećnicom, zbog čega je on uze sa stola predmetni nož, nakon čega se oštećeni nasrćući na njega, sam naboo na nož. Ovakvu njegovu odbranu, sud je odbacio kao neosnovanu i sračunatu na izbjegavanje krivično pravne odgovornosti, budući da je opovrgnuta provedenim dokazima.<br>
<br>
Provedenim dokazima&nbsp; utvrdjeno je da povredjivanju oštećenog nije predhodio napad oštećenog na optuženog niti je oštećeni lomio stvari po kući a takodje nije ni prijetio optuženom da će mu nasilno oduzeti djecu .<br>
<br>
Naime, iz iskaza oštećenog i svjedokinja P. i S., utvrdjeno je da oštećeni tokom boravka u stanu nije lomio pokućstvo, već je sjedio i razgovarao sa optuženim u prostoriji gdje su bili prisutni optuženi i navedene svjedokinje. Oštećeni ne spori da je došao u stan u pripitom stanju te da je tokom boravka u stanu takodje konzumirao alkohol, pivo, zbog čega je više puta odlazio do toaleta, što potvrdjuju i navedene svjedokinje. Svjedokinja S. navodi da je tokom poslednjeg boravka oštećenog u toaletu, začula da je nešto lupilo, medjutim i ona kao i svjedokinja P., navodi da se u trenutku kada je&nbsp;&nbsp; vidjela nož u ruci optuženog, oštećeni još uvijek nalazio u kupatilu. Obije svjedokinje P. i S. istovjetno opisuju da su tek nakon povredjivanja oštećenog i ponovnog ulaska u stan, zatekle prevrnuti sto i mikrotalasnu pećnicu, koje stvari su prethodno bile na svom mjestu. Dovodeći u vezu kazivanja oštećenog i navedenih svjedokinja sa sadržinom citiranog zapisnika o uvidjaju, u kojem nije konstatovano da su u stanu polomljene bilo koje stvari, opovrgnuti su navodi odbrane optuženog, da je prije nego što je optuženi uzeo nož, oštećeni udarajući nogama po zidovima, vratima i štekerima, lomio stvari po kući. Činjenica je da su prilikom vršenja uvidjaja po podu primaće sobe i kuhinje zatečene prevrnute stvari. Medjutim, iako su&nbsp; trenutku povredjivanja oštećenog, obije svjedokinje&nbsp; izašle iz stana, a budući da i oštećeni i navedene svjedokinje istovjetno navode, da je povredjivanju oštećenog prethodio samo opisani razgovor izmedju optuženog i oštećenog, te da u predjelu lijevog kuka, gdje optuženi tvrdi da ga je oštećeni pogodio mikrotalasnom pećnicom, nijesu evidentirane nikakve povrede, logično je i prihvatljivo objašnjenje oštećenog, da&nbsp; su mikrotalasna pećnica i sto prevrnuti kada je oštećeni, nakon što je zadobio ubod nožem, odgurno optuženog na sto.&nbsp; Iz sadržine citiranog zapisnika o uvidjaju i fotoelaborata u kome je prikazana unutrašnjost predmetnog stana, utvrdjeno je da je prostorija u kojoj se odigrao kritični dogadjaj vrlo skučenog prostora pa i ova činjenica potkrepljuje iznijete navode oštećenog da su prilikom guranja optuženog navedene stvari prevrnute na pod. Shodno navedenom, neosnovani&nbsp; su&nbsp; navodi&nbsp; odbrane optuženog da ga je oštećeni, prije nego je on potegao nož, napao gadjajući ga mikrotalasnom pećnicom u predjelu lijevog kuka. Naime, iz citirane medicinske dokumentacije za optuženog, i nalaza i mišljenja sudskog vještaka medicinske struke dr K. N., utvrdjeno je da u predjelu lijevog kuka i iznad ovog kuka, gdje optuženi tvrdi da ga je oštečeni pogodio navedenom pećnicom, ne postoje vidne povrede na tijelu optuženog. Jedine povrede koje su evidentirane na tijelu optuženog su dvije ogrebotine – crtaste oguljotine kože u predjelu spoljašnje strane desne nadlaktice,&nbsp; koje su po mišljenju vještatka, obzirom na njihovu lokalizaciju i opis, najvjerovatnije&nbsp; nastale dejstvom nokata, što takodje potvrdjuje navode oštećenog da je na opisan način odgurnuo optuženog.<br>
<br>
Shodno ovakvom činjeničnom stanju,&nbsp; na osnovu saglasnih iskaza oštećenog i svjedokinja P. i S., nesumnjivo je utvrdjeno da je optuženi potegao predmetni nož u trenutku kada se oštećeni nalazio u kupatilu. Oštećeni navodi da je po izlasku iz kupatila zatekao optuženog sa nožem u ruci a navedene svjedokinje takodje opisuju da je optuženi dok je oštećeni bio u kupatilu uzeo predmetni nož. Trenutak kada je optuženi nasrnuo nožem na oštećenog nijesu vidjele svjedokinje S. i P. Naime, svjedokinja P. tvrdi pred istražnim sudijom da je vidjela kada je optuženi pokušao da nožem ubode oštećenog sa ledja, ali mu je oštećeni odbio ruku, tako da sam ubod nije vidjela. Na glavnom pretresu je pojasnila da je optuženi držao nož u ruci sa oštricom usmjerenom ka oštećenom, pa kada je ona to vidjela, izvela je djecu i svjedokinju S. iz stana, a kada se opet vratila oštećeni je već bio povrijedjen. Ni svjedokinja S., kako navodi, nije prisustvovala povredjivanju oštećenog, opisujući da je u trenutku kada je oštećeni izašao iz kupatila, optuženi već držao nož u ruci, nakon čega je svjedokinja P. i nju i djecu izvela iz stana. Da je kazivanje oštećenog u pogledu okolnosti povredjivanja vjerodostojno, sud utvrdjuje na osnovu nalaza i mišljenja sudskog vještaka medicinske struke dr B. B., koji&nbsp; opisujući mehanizam rane ubodine u predjelu stomaka, navodi da je u trenutku zadobijanja ove povrede, oštećeni svojom prednje desnom stranom tijela - stomaka, bio okrenut ka sili – nožu, upravo onako kako to predstavlja i oštećeni. Nadalje, izjašnjavajući se o intezitetu primijenjene sile, vještak navodi da je opisana rana ubodina nastala snažnim djelovanjem zamahnutog noža, budući da je nož prodirući kroz zid trbušne šupljine doveo do oštećenja opisanih organa, dijela jetre, želuca i žučne kese. Oštećeni dalje navodi da je nakon što je zadobio opisanu povredu izvukao nož iz svog tijela, a prethodno je, strahujući da optuženi ne nastavi da ga i dalje ubada, lijevom rukom uhvatio sječivo noža. I ovi navodi kazivanja oštećenog su podkrijepljeni, budući da se iz citirane medicinske dokumentacije i nalaza i mišljenja sudskog vještaka medicinske struke dr B., utvrdjuje da je pored opisane rane ubodine, u kritičnom dogadjaju oštećeni zadobio i opisanu ranu posjekotinu u predjelu kažiprsta lijeve šake, za koju povredu vještak dozvoljava mogućnost da je mogla nastati i hvatanjem oštećenog rukom za oštricu&nbsp; predmetnog noža.<br>
<br>
Shodno ovako utvrdjenom činjeničnom stanju, neosnovane su tvrdnje optuženog da se oštećeni sam povrijedio, nasrćući na predmetni nož, a takodje i navodi optuženog da ga je oštećeni prethodno prije povredjivanja napao, gadjajući ga mikrotalasnom pećnicom. Kako nije dokazano da je oštećeni kritičnom prilikom napao optuženog, to je nesumnjivo da optuženi nije postupao u nužnoj odbrani.<br>
<br>
Sud je utvrdio da je oštećeni kritičnom prilikom zadobio opisanu osobito tešku tjelesnu povredu, koji zaključak je potkrijepljen i sadržinom citiranog nalaza i mišljenja sudskog vještaka medicinske struke. Naime, zbog težine nanijete povrede u odsustvu blagovremene medicinske intervencije, mogla je nastupiti smrt oštećenog&nbsp; uslijed mogućnosti iskrvarenja i izlivanja sadržaja žučne kese i želudca u prostor trbušne duplje, što je moglo uzrokovati upalu trbušne ovojnice i nastupanje sepse,&nbsp; koja opasnost je postojala još u momentu izvršenja djela, budući da je oštećeni, kako to vještak i utvrdjuje na osnovu citirane medicinske dokumentacije, odmah nakon povredjivanja primljen u bolnicu u stanju hemoralgičnog šoka. U konkretnom slučaju opisana teška tjelesna povreda po svom karakteru odredjena je značajem povrijedjenih organa i intezitetom opisane povrede. Ovo imajući u vidu da su povrijedjeni organi, želudac, jetra i žuč, polazeći od objektivne medicinske procjene, svakako od značaja za opšte funkcionisanje u organizmu. Imajući u vidu opisano stanje i težinu povrede, nesumnjivo je da&nbsp; su ovi vitalni organi u znatnoj mjeri bili oslabljeni. Mogućnost da se blagovremenom ljekarskom intervencijom otkloni i ublaži posledica, koja intervencija je u konkretnom slučaju blagovremeno i uslijedila, nije od značaja za postojanje ovog oblika teške tjelesne povrede, budući da je preduzetim liječenjem otklonjeno nastupanje smrtne posledice, odnosno otklonjen stepen oslabljenja ovih organa. Shodno navedenom,&nbsp; nesumnjivo je da je oštećeni kritičnom prilikom zadobio tešku tjelesnu povredu opasnu po život u vidu opisane rane ubodine, kao i opisanu ranu posjekotinu&nbsp; u predjelu lijeve šake. Takodje je iz citiranih izvještaja o vještačenju odjevnih predmeta, utvrdjeno je&nbsp; da na opisanoj košulji i farmericama koji su izuzeti od oštećenog, osim opisanih tragova nalik na krv, ne postoje bilo kakva mehanička oštećenja, što dovedeno u vezu sa lokacijom opisane rane ubodine i činjenicom da je prilikom povredjivanja oštećeni na sebi imao raskopčanu košulju, objašnjava da je oštrica noža djelovala direktno na tijelo oštećenog u predjelu stomaka gdje je nanijeta opisana rana ubodina.<br>
<br>
U vezi okolnosti dolaska oštećenog u stan optuženog, sud ne vjeruje kazivanju oštećenog, da je uz dozvolu optuženog došao u navedeni stan. Naime, svjedokinja P. i oštećeni tvrde da je ona pozvala oštećenog telefonom i obavijestila ga o ponašanju optuženog, nakon čega joj je oštećeni rekao da će doći u stan a zatim telefonirao optuženom.Nadalje, i optuženi i oštećeni navode, da je u telefonskom razgovoru koji je prethodio dolasku oštećenog, nakon što je oštećeni rekao optuženom da će doći u stan jer želi da priča sa njim, optuženi odgovorio da nemaju što da razgovaraju. Imajući u vidu da se ovaj razgovor odvijao putem telefona, svjedokinja P. kako i sama navodi prilikom saslušanja na glavnom pretresu, čula je samo dio razgovora optuženog, pa se na osnovu riječi koje je čula da je optuženi izgovorio“nema problema“, ne može zaključiti da&nbsp; se optuženi saglasio sa dolaskom oštećenog, kako je to tvrdila prilikom saslušanja pred istražnim sudijom. Takodje, budući da su oštećeni i supruga optuženog bili u emotivnoj vezi, te imajući u vidu navode svjedokinje P.,&nbsp;&nbsp; da je&nbsp; optuženi upravo iz tog razloga imao „pik“ na oštećenog, sud nema razloga da ne vjeruje optuženom, da nije odobrio dolazak oštećenog,&nbsp; kojem&nbsp; je kako to potvrdjue i oštećeni, u navedenom razgovoru decidno saopštio da nemaju što da razgovaraju. U prilog ovakvog zaključka suda su i navodi svjedokinje P., da se oštećeni odmah po dolasku u stan u koji je ušao raskopčane košulje, obratio optuženom da kod sebe nema oružje, te da je došao da razgvaraju u miru. U situaciji da se optuženi zaista saglasio sa dolaskom oštećenog, očigledno je da oštećeni ne bi imao razloga da svoj dolazak objašnjnjava optuženom isticanjem da je došao u miru i bez oružja. Takvo objašnjenje ne bi bilo potrebno ni da je dolazak oštećenog u stan optuženog bio uobičajna i očekivana stvar,&nbsp; kako to nastoje da predstave oštećeni i svjedokinja P.. Iz utvrdjenog, osnovano proizilazi da je oštećeni na poziv svjedokinje P., odlučio da dodje u stan, što je učinio mimo volje i odobrenja optuženog.<br>
<br>
Nadalje, i da razgovor izmedju optuženog i oštećenog, nije bio "normalan",&nbsp; kako to predstavljaju oštećeni, i svjedokinje P. i S., već nasuprot, da i razgovor i ukupno ponašanje oštećenog predstavljaju teško vrijedjanje optuženog, utvrdjeno je na osnovu objektivnih mjerijila ponašanja prihvatljivog u društvenim i porodičnim odnosima. Naime, i oštećeni i svjedokinja P. tvrde da je povod dolaska oštećenog u stan, nezadovoljstvo postupanjem optuženog prema svjedokinji P., supruzi optuženog sa kojom je oštećeni istovremeno bio u preljubničkoj vezi. Svjedokinja S. navodi da je optuženi odbio da popije piće sa oštećenim, što ne spore ni oštećeni i svjedokinja P. pa je nesumnjivo da i ovaj postupak optuženog jasno manifestuje reakciju optuženog na gosta koji nije dobrodošao, niti ga je optuženi pozvao u svoj stan. Takodje i navodi svjedokinje S., da je čula kada je oštećeni rekao optuženom da se B. vratila kod optuženog, isključivo zbog obaveza prema djeci, te da nema nikakve obaveze prema svom suprugu- optuženom, upućuju na istovjetan zaključak, da se ovakve riječi, objektivno ne mogu okarakterisati kao normalan i uobičajan razgovor, tim prije, što ne samo da potiču od oštećenog, sa kojim je supruga optuženog u dugogodišnjoj emotivnoj vezi, već&nbsp; i što se razgovor odvijao u stanu optuženog gdje se ta ista supruga vratila nekoliko dana prije kritičnog dogadjaja. Nadalje, svjedokinja P. i sama navodi da je ona pozvala oštećenog i požalila mu se na ponašanje optuženog na što joj je oštećeni rekao da će doći u navedeni stan, i potom telefonirao optuženom. Svjedokinja&nbsp; P. je čula kako optuženi i oštećeni razgovaraju telefonom, pa i činjenica, kako sama navodi da je optuženi nije obavjestio o navedenom telefonskom razgovoru, govori u prilog zaključka,&nbsp; da optuženi, kako i sam tvrdi, nije očekivao dolazak oštećenog. Svjedokinja P. takodje tvrdi da je na inicijativu svoje majke,&nbsp; a ne po sopstvenom nahodjenju, nekoliko dana prije kritičnog dogadjaja odlučila da se vrati u stan kod optuženog i djece, i da je u medjuvremenu bila i dalje u kontaktu sa oštećenim, što i oštećeni potvrdjuje. Evidentno je i da se kazivanje svjedokinje P. o ranijim kontaktima optuženog i oštećenog razlikuje u odnosu na navode oštećenog. Naime, ova svjedokinja&nbsp; navodi da je oštećeni i ranije dolazio kod njih u stan, istovremeno ističući da je optuženi zbog njene emotivne veze sa oštećenim, imao „pik“ na oštećenog. U vezi istih ovih okolnosti, oštećeni tvrdi ne samo da je dolazio u stan kod optuženog već i da je nekoliko puta i prespavao, što svjedokinja P. nije pominjala. Nadalje, optuženi decidno negira da se posjećivao i družio sa oštećenim, navodeći da je od trenutka kada je saznao za vezu izmedju oštećenog i njegove supruge, prekinuo svaku komunikaciju sa oštećenim. Imajući u vidu i nespornu činjenicu, da je optuženi nakon saznanja za nevjerstvo svoje supruge, sa djecom napustio mjesto ranijeg prebivališta, odselivši se iz Plava u Ulcinj, nesumnjivo da optuženi nije želio, niti imao komunikaciju sa oštećenim, kako to i sam navodi, što sve upućuje na nesumnjiv zaključak, da kritičnog dana optuženi nije odobrio dolazak oštećenog u svoj stan, već se nasuprot jasno usprotivio njegovom dolasku, nakon čega objektivno nije ni mogao očekivati da će oštećeni ipak doći.<br>
<br>
Shodno navedenom, ocjenjujući po objektivnim mjerilima, a ne po subjektivnoj ocjeni oštećenog i navedenih svjedokinja, sud je utvrdio da&nbsp; opisano ponašanje oštećenog predstavlja teško vrijedjanje časti i ugleda optuženog. Da li je optuženi bio u stanju jake razdraženosti, koja&nbsp; je pravni pojam, budući da jaka razdraženost pored psihološkog supstrata sadrži i paramedicinski sadržaj, procjenjuje sud na osnovu ocjene relevantnih dokaza, medju kojima je i mišljenje vještaka .U konkretnom slučaju, sudski vještaci su mišljenja da je optuženi postupao u stanju afekta razdraženosti, bijesa jakog inteziteta, u slučaju da provedenim dokazima sud utvrdi da je do inkriminisanog postupanja optuženog došlo usled napada, ili verbalnog nasilja nad optuženim od strane oštećenog. Provedenim dokazima nije utvrdjeno da je oštećeni napao optuženog, medjutim po ocjeni suda opisano postupanje oštećenog, koji je uprkos protivljenju optuženog, došao u njegov stan, iznoseći neprimjerene primjedbe i dajući instrukcije o budućem funkcionisanju supružničkog odnosa, optuženog i svjedokinje P., predstavlja teško vrijedjanje časti i ugleda optuženog. Kad ovako zaključuje, sud ima u vidu upravo činjenicu da je svjedokinje P. bila u bliskoj emotivnoj vezi sa oštećenim i pored toga što je ova svjedokinja i dalje bila u braku sa optuženim, u čiji stan se nekoliko dana prije kritičnog dogadjaja vratila riješena da nastavi zajednički život sa svojom porodicom. Bez obzira što&nbsp; provedenim dokazima nijesu potkrijepljeni navodi optuženog, da ga je oštećeni psovao i da mu je prijetio da će mu nasilno oduzeti djecu,&nbsp; budući da su i oštećeni i navedene svjedokinje navele da za cijelo vrijeme boravka oštećenog u stanu, nije bilo nikakve svađe i prepirke izmedju optuženog i oštećenog, opisane okolnosti pod kojima se odvijao razgovor izmedju njih dvojice,&nbsp; sadržina i karakter zamjerki koje je oštećeni uputio optuženom u njegovom stanu, u koji je došao bez odobrenja optuženog,&nbsp; jesu postupci kojima se teško vrijedja čast i ugled optuženog. Čast i ugled se mogu teško povrijediti ne samo verbalnim uvredama ili klevetama, već i postupkom, koji u konkretnom slučaju jeste takav da je mogao izazvati stanje jake razdraženosti kod uvrijedjenog-optuženog. Naime, nevjerstvo bračnog druga, i nametanje i dalje insistiranje na takvom odnosu, čak i u prisustvu djece optuženog, na način kako je to jasno manifestovao oštećeni, kao i verbalno ponižavanje optuženog sadržano u opisanom razgovoru, uz isticanje da ubuduće svjedokinja P. neće imati nikakve obaveze prema optuženom kao suprugu, objektivno se može ocijeniti jedino kao postupanje suprotno moralanim načelima i uobičajanim poimanjem značaja i vrijednosti&nbsp; porodičnog i bračnog odnosa. Ukupno ponašanje oštećenog,&nbsp; iako su opovrgnuti navodi odbrane optuženog, da ga je oštećeni psovao i prijetio,&nbsp; objektivno ima karakter teškog vrijedjanja časti i ugleda optuženog.Naime, po kazivanju svih prisutnih, tokom opisanog razgovora u stanu su se nalazila i djeca, tri maloljetne ćerke optuženog, od kojih je jedna bolesna, pa u takvim okolnostima, to što se optuženi nije verbalno suprostavio neprimjerenom razgovoru i&nbsp;&nbsp; opisanom ponašanju oštećenog,&nbsp; nije od uticaja na drugačiju odluku suda. U prilog ovakvog zaključka suda je i mišljenje vještaka, da je optuženi osoba usmjerena na porodične vrijednosti i brigu o djeci, te da ne pokazuje sklonosti ka nekontrolisanom i impulsivnom ponašanju, što je očigledno razlog zbog čega je izostala verbalna reakcija optuženog pa se ne može zaključiti da se optuženi saglasio sa ponašanjem oštećenog.<br>
<br>
Kako su i vještaci mišljenja da je, ili napad oštećenog, koji u konkretnom slučaju nije postojao, ili&nbsp; verbalno nasilje izraženo u opisanom ponižavanju optuženog pred familijom, moglo dovesti optuženog u stanje jake razdraženosti, sud je utvrdio da su dolazak oštećenog u stan protivno volji optuženog, neprimjeren razgovor koji je vodio sa optuženim i ukupno ponašanje oštećenog u datim okolnostima, postupci kojima su teško povrijedjeni čast i ugled optuženog, što je kritičnom prilikom dovelo optuženog o u stanju jake razdraženosti.&nbsp;<br>
<br>
Nadalje, nesumnjivo je utvrdjeno da je u opisano stanje razdraženosti optuženi doveden bez svoje krvice. Ponašanje optuženog u vidu svadje&nbsp; sa suprugom, svjedokinjom P. nakon njenog povratka u stan, o čemu svjedoče i ona i svjedokinja S., ne upućuje na zaključak da je teško vrijedjanje od strane oštećenog, optuženi uzrokovao svojom krivicom. Naime i sama svjedokinja P., iako tvrdi da se po povratku stalno svadjala sa optuženim, što potvrdjuje i svjedokinja S., te da joj je optuženi posebno kritičnog dana uporno ponavljao da mora izaći iz stana, ne navodi da je optuženi zlostavljao, već nasuprot da je smireno insistirao na njenom odlasku, koje ponašanje&nbsp; optuženog svjedokinja P. objašnjava ustručavanjem optuženog usled prisustva komšinice S..Imajući u vidu da&nbsp; svjedokinja P. nije bila ni tjelesno ni životno ugrožena bilo kojim postupkom optuženog, nesumnjivo da ni oštećeni u takvoj situaciji nije imao prava da se miješa u njihov budući supružnički odnos a ponajmanje da odluči da svjedokinja P. u buduće neće imati nikakve obaveze prema optuženom kao suprugu.Očigledno da je cilj dolaska oštećenog u stan optuženog, demonstracija sopstvene moći i manifestovanja namjere da optuženom jasno stavi do znanja, da činjenica da se svjedokinja P. vratila u stan, ne znači da će se optuženi moći prema njoj ponašati i dalje kao prema svojoj supruzi.&nbsp;<br>
<br>
Nadalje, kontinuitet ovakvog teškog vrijedjanja optuženog nije prekinut ni sve do trenutka kada je optuženi napao oštećenog ubadajući ga predmetnim nožem, budući da je oštećeni protivno volji optuženog ne samo i dalje boravio u njegovom stanu i u pripitom stanju u prisustvu djece optuženog iznosio zamjerke na ponašanje optuženog,&nbsp; potencirajući da njihova majka i supruga optuženog, iako se vratila da živi sa njima, ubuduće nema nikakvih obaveza prema optuženom, već se ponašao neuobičajeno komotno i za gosta, naručivao da mu maloljetna kćerka optuženog kupi alkoholno piće, odlazio više puta u kupatilo, lupao tokom poslednjeg boravka u kupatilu, na što ga je kako navodi svjedokinja S., optuženi upozorio. Upravo opisano ponašanje oštećenog,&nbsp; teško vrijedjajući časti i ugled optuženog, izazvalo je naglu reakciju optuženog pa je nedovoljno kontrolisana i eksplozivna reakcija optuženog rezultirala inkriminisanim ponašanjem optuženog.Optuženi je prethodno kako to navode obje svjedokinje povikao oštećenom da izadje iz kuće, a zatim prilazeći oštećenom, koji se u tom trenutku izlazeć iz kupatila&nbsp; uputio&nbsp; ka prostoriji gdje je prethodno sjedio, zadao mu ubod nožem u predjelu stomaka. Upravo ovakvo, po svom intezitetu izvanredno duševno stanje, dovelo je&nbsp; optuženog do tolikog uzbudjenja da je trenutno stvorio odluku o izvršenju ubistva oštećenog, koju radnju je umišljajno započeo a ne i dovršio, budući da je smrtna posledica&nbsp; izostala, a oštećeni&nbsp; zadobio opisanu osobito tešku tjelesnu povredu.<br>
<br>
Činjenica da u postupku nije pouzdano utvrdjeno odakle je optuženi uzeo predmetni nož, nije od uticaja na drugačiju odluku suda. Naime, oštećeni i svjedokinja S. su u pogledu ovih okolnosti&nbsp; naveli da nijesu vidjeli odakle je optuženi uzeo predmetni nož, dok je svjedokinja P. decidna da je optuženi uzeo nož ispod kauča na kojem je prethodno sjedio. Iskaz ove svjedokinje je usamljen, budući da optuženi tvrdi suprotno, da je uzeo nož sa kuhinjskog stola, a kako ni svjedokinja&nbsp;&nbsp; S. koja je sjedjela preko puta optuženog, nije vidjela da je optuženi uzeo nož ispod kauča, niti je bilo ko od prisutnih vidio da je optuženi koji je cijelo vrijeme bio sa njima u istoj prilično maloj prostoriji, prethodno stavio nož ispod kauča, sud nije mogao pokloniti vjeru ovim navodima svjedokinje P.. Imajući u vidu da niko od svjedoka ne spori da je jedna od ćerki prethodno rezala hranu, te da je i u prikazanom fotoelaboratu vidno da se na stolu nalazi narezana hrana, iako nije utvrdjeno da li je upravo predmetni nož ili neki drugi korišćen za rezanje hrane, okolnost odakle je optuženi uzeo nož, kod prethodnog činjeničnog utvrdjenja, da je optuženi bez svoje krivice opisanim postupanjem oštećenog doveden u stanje jake razdraženosti, te budući da optuženi nije izlazio iz navedene prostorije, ne dovodi u sumnju odluku suda da je optuženi kritičnom prilikom postupao na mah.&nbsp;<br>
<br>
Ocjenjujući iskaze saslušanih svjedoka, sud je kazivanje oštećenog u vezi okolnosti povredjivanja, prihvatio kao objektivno i vjerodostojno, budući da je u pogledu mehanizma&nbsp; nanošenja povreda potkrijepljeno&nbsp; provedenim dokazima, citiranim nalazom vještaka medicinske struke. Navode oštećenog da je uz odobrenje optuženog došao u stan, sud je odbacio kao neosnovane iz razloga kako je to prethodno objašnjeno.Kazivanje svjedokinje P. kada pred istražnim sudijom navodi, da je oštećeni u telefonskom razgovoru rekao optuženom da će doći na kafu, što mu je optuženi odobrio, nije vjerodostojno, budući da ova svjedokinja&nbsp; tokom telefonskog razgovora nije bila pored oštećenog pa nije ni mogla čuti riječi koje je oštećeni izgovorio, već je kako i sama objašnjava prilikom saslušanja na glavnom pretresu, čula samo dio odgovora optuženog, u čijoj se blizini nalazila. Takodje i subjektivni zaključak i zapažanje svjedokinja P. i S. o normalnosti ponašanja oštećenog nije relevantno za sud, koje okolnosti je sud cijenio na osnovu objektivnih mjerila, na način kako je to prethodno objašnjeno.Obje svjedokinje nijesu bile prisutne kada je optuženi zadao ubod nožem oštećenom a ni svjedok B. nije očevidac kritičnog dogadjaja pa se na ove okolnosti nije ni mogao izjašnjavati.Činjenica&nbsp; da se&nbsp; svjedokinja P. na okolnosti koje su neposredno prethodile povredjivanju oštećenog, različito izjašnjavala, navodeći prilikom saslušanja pred istražnim sudijom,&nbsp; da je vidjela kada je optuženi pokušao da nožem ubode oštećenog sa ledja, ali mu je oštećeni odbio ruku, tako da sam ubod nije vidjela, dok je na glavnom pretresu navela, da je optuženi držao nož u ruci sa oštricom usmjerenom ka oštećenom. Ovakvo njeno kazivanje&nbsp; nije&nbsp; od uticaja na drugačiju odluku suda, budući da je okolnosti povredjivanja oštećenog, sud utvrdio na osnovu jasnog i detaljnog izjašnjnja oštećenog, koje u potpunosti korespondira sa sadržinom nalaza vještaka medicinske struke.<br>
<br>
Sud je shodno čl 345 ZKP-a priočitao iskaz svjedokinje S., dat pred istražnim sudijom ovog suda, budući da je ova svjedokinja strani državljanin, pa sud nije u mogućnosti da obezbjedi njeno prisustvo. Sud je takodje odbio kao neosnovan&nbsp; predlog odbrane za saslušanje svjedokinje L. Z. budući da je provedenim dokazima činjenično stanje u dovoljnoj mjeri utvrdjeno a predloženi svjedok nije neposredni očevidac kritičnog dogadjaja .<br>
<br>
Na osnovu provedenih dokaza, nesumnjivo je utvrdjeno da je optuženi, bez svoje krivice doveden u stanje jake razdraženosti i bijesa, teškim vrijedjanjem časti i ugleda od strane oštećenog, budući da je oštećeni koji je bio u preljubničkom odnosu sa suprugom optuženog, na poziv svjedokinje P., a ne optuženog,&nbsp; došao u stan optuženog, gdje je vodio neprimjeren razgovor sa optuženim i ponašao se takodje neprimjereno u datim okolnostima. Nadalje, usled ovakvog ponašanja oštećenog,&nbsp; doveden u stanje jake razdraženosti, optuženi je postupajući na mah, zabadajući nožem u stomak oštećenog, umišljajno pokušao da oštećenog liši života. Naime, optuženi je zamahujući nožem iz neposredne blizine u pravcu stomaka oštećenog -vitalnog organa tijela, imao svijest da ubod nožem može imati&nbsp; smrtnu posledicu, od koje radnje nije odustao, već je&nbsp; zamahujući nožem, umišljajno započeo radnju izvršenja i pristao na&nbsp; posledicu. U prilog ovakvog zaključka suda je i činjenica da je optuženi duševno zdrava osoba, budući ne boluje od trajnog duševnog oboljenja, kako slijedi iz citiranog nalaza i mišljenja vještaka.&nbsp; Takodje, iako je u vrijeme izvršenja krivičnog djela kod optuženog postojao afekat razdražljivosti i bijesa jakog stepena, koje stanje se karakteriše samo suženjem a ne i pomućenjem svijesti,&nbsp; budući da su svijest optuženog kao i pamćenje kako dugoročno tako i neposredno očuvani,&nbsp; kako to slijedi iz nalaza vještaka, sud nesumnjivo zaključuje da sposobnost optuženog, da shvati značaj krivičnog djela i upravlja svojim postupcima u vrijeme izvšrenja krivičnog djela, iako smanjena, ali ne bitno, nije&nbsp; bila dovedena u pitanje. To što do smrtnog ishoda nije došlo je rezultat opisanih okolnosti a ne volje optuženog, pa se eventualni umišljaj optuženog ne dovodi u pitanje. Nadalje, van svake sumnje je da je opisani nož sredstvo kojim je objektivno moguće&nbsp; izvršiti radnju lišenja života.U prilog navedenog zaključka suda je i činjenica da je zamahujući nožem jakim intezitetom, optuženi uspio nanijeti oštećenom&nbsp; ubodnu ranu koju je sud pravno kvalifikovao kao osobito tešku tjelesnu povredu.<br>
<br>
Kod ovakvog činjeničnog utvrdjenja, sud nalazi da su se u radnjama optuženog, pored objektivnih stekli i subjektivni elementi bića krivičnog djela ubistvo na mah u pokušaju, pa budući da nije vezan pravnom kvalifikacijom navedenom u citiranoj optužnici, sud je optuženog oglasio krivim za krivično djelo iz čl. 145 u vezi čl. 20 KZ.<br>
<br>
Prilikom izbora vrste&nbsp; i visine krivične sankcije, Sud je cijenio sve okolnosti iz čl. 42 KZ, koje su od uticaja da kazna bude manja ili veća, pa je od olakšavajućih okolnosti na strani optuženog, uzeo u obzir porodične prilike- oženjen otac četvoro maloljetne djece, činjenicu da je najmladja kćerka optuženog lošeg zdravstvenog stanja, nepokretna, kao i raniju neosudjivanost optuženog, dok&nbsp; otežavajućih okolnosti nije bilo. Cijeneći navedene okolnosti kao osobito olakšavajuće, sud je primjenom odredaba o ublažavanju kazne iz čl. 45 i 46&nbsp; KZ, nalazeći da su navedene olakšavajuće okolnosti takve prirode, da će se u konkretnom slučaju i sa ublaženom kaznom postići svrha kažnjavanja, optuženog osudio na kaznu zatvora u trajanju od šest mjeseci.Imajući uz navedeno u vidu i stepen krivične odgovornosti optuženog kao izvršioca, sud je mišljenja da je odmjerena kazna zatvora u trajanju kao u izreci presude neophodna i dovoljna za ostvarenje svrhe kažnjavanja, kako sa gledišta generalne, tako i sa gledišta specijalne prevencije, te da će uticati na optuženog da ubuduće ne vrši krivična djela, uticati na njegovo prevaspitavanje i imati vaspitni uticaj na druge da ne vrše krivična djela.<br>
<br>
Shodno čl. 51KZ , vrijeme koje je optuženi proveo u pritvoru u trajanju kao u izreci presude, uračunato je u izrečenu kaznu zatvora.<br>
<br>
Odluka o troškovima krivičnog postupka zasnovana je na odredbi čl. 202 st.4 ZKP-a. Troškovi krivičnog postupka se odnose na nagradu timu vještaka za izradu nalaza i mišljenja i odmjereni su u ukupnom iznosu od 1.072.50 €, nagradu sudskom vještaku medicinske struke B. B. za izradu i odbranu nalaza i mišljenja i odmjereni su u ukupnom iznosu od 121.00 €, nagradu sudskom vještaku medicinske struke K. N. za izradu nalaza i mišljenja u iznosu od 55.00 €, putne troškove za svjedoke P. i B. u ukupnom iznosu od 30,00 €.Imajući u vidu da je optuženi podstanar, te da od zarade stečene od privatnog, stolarskog posla izdržava četvoro djece, plaćanjem navedenog iznosa troškova bilo bi dovedeno u pitanje kako njegovo tako i izdržavanje maloljetne djece od kojih je najmladja ćerka&nbsp; nepokretna pa je sud odlučio da optuženog oslobodi obaveze plaćanja troškova u cjelini.<br>
<br>
Shodno čl.212 st. 2 ZKP-a, sud je oštećenog R.M.,&nbsp; radi ostvarivanja imovinsko pravnog zahtjeva uputio na redovnu gradjansku parnicu, budući da podaci krivičnog postupka ne pružaju pouzdan osnov za presudjenje u pogledu visine zahtjeva, čije bi pribavljanje&nbsp; vodilo odugovlačenju postupka.<br>
<br>
Shodno citiranoj zakonskoj odredbi od optuženog je oduzet predmetni nož opisan u izreci presude, kao predmet upotrijebljen za izvršenje predmetnog krivičnog dijela.<br>
<br>
Na osnovu navedenog, a u smislu citiranih zakonskih odredbi, odlučeno je kao u izreci presude.<br>
<div style="text-align: center;">
	VIŠI SUD U PODGORICI<br>
	Dana, 11/02/20011. godine</div>
<br>
<br>
&nbsp;&nbsp;&nbsp; ZAPISNIČAR,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; PREDSJEDNIK VIJEĆA – SUDIJA,<br>
&nbsp;&nbsp;&nbsp; Mirela Piper,s.r.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp; Ana Vuković,s.r.<br>
<br>
<br>
<br>
<br>
<br>
PRAVNA POUKA<br>
Protiv ove presude, dozvoljena je<br>
žalba u roku od 15 dana od dana<br>
prijema pismenog otpravka presude, preko ovog suda,<br>
Apelacionom sudu Crne Gore.<br>
<br>
<div style="text-align: center;">
	Za tačnost otpravka tvrdi i ovjerava<br>
	namještenik suda<br>
	<br>
	____________________________<br>
	<br>
	&nbsp;</div>
<br>
<br>
<br>
<br>
<br>
