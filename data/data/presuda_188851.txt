<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span></span><span class="span1">K. br. 718/15</span>
</p>
<p>&nbsp;</p>
<p style="text-align:center;">
<span class="span1"> U IME CRNE GORE </span>
</p>
<p>&nbsp;</p>
<p>
<span class="span1"> OSNOVNI SUD U PODGORICI, kao prvostepeni, krivični, po sudiji Željki Jovović, uz učešće Danijele Rajković kao zapisničara, u krivičnom predmetu protiv okrivljenog N. B., zbog krivičnog djela sprječavanje službenog lica u vršenju službene radnje iz čl. 375 st. 3 u vezi st. 1 Krivičnog zakonika Crne Gore, rješavajući po optužnom predlogu ODT Podgorica Kt. br. 1034/15 od 28. 10. 2015. godine, nakon glavnog i javnog pretresa održanog dana 11. 04. 2016. godine, u prisustvu zastupnika optužbe državnog tužioca u ODT-u Podgorica Jelene Protić, okrivljenog N. B. i njegovog branioca adv. D. M., donio je i dana 12. 04. 2016. godine javno objavio</span>
</p>
<p>&nbsp;</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p>
<span class="span1">Okrivljeni</span>
</p>
<p>
<span class="span1">N. B., JMB xxxxxxxxxxxxx, od oca S. i majke D., rođene B., rođen 17. 12. 19xx. godine u Cetinju, sa prebivalištem u Podgorici, Ul. Miladina Popovića br. xxx, državljanin Crne Gore, završio srednju Ekonomsku školu, student, neoženjen, bez djece, srednjeg imovnog stanja, neosuđivan.</span>
</p>
<p>&nbsp;</p>
<p style="text-align:center;">
<span class="span1">Kriv je</span>
</p>
<p>&nbsp;</p>
<p>
<span class="span1">Što je:</span>
</p>
<p>
<span class="span1">Dana 17. oktobra 2015. godine, oko 06:00 časova, u Podgorici, u Bulevaru Svetog Petra Cetinjskog, svjestan svog djela čije izvršenje je htio, znajući da je njegovo djelo zabranjeno, silom pokušao da spriječi službena lica-oštećene P. V., M. K., G. B., S. U., S. P., M. K., G. J., I. R. i E. E., službenike Uprave policije, u vršenju poslova javne bezbjednosti - pružanja asistencije Komunalnoj policiji prilikom uklanjanja privremenih objekata ispred zgrade Skupštine Crne Gore, koju dužnost su obavljali u okviru svojih ovlašćenja, na način što je vozilom marke "Renault Megan" registarskih oznaka PG FC xxx iz Ul. Stanka Dragojevića, iako je znao da je u toj ulici saobraćaj privremeno zabranjen, skrenuo lijevo u Bulevar Svetog Petra Cetinjskog, gdje su oštećeni, zajedno sa ostalim službenicima policije, bili raspoređeni u dva kordona kako bi omogućili službenicima Komunalne policije nesmetano uklanjanje privremenih objekata ispred zgrade Skupštine Crne Gore i onemogućavali pristup drugim licima u prostor gdje je Komunalna policija uklanjala šatore i binu, a zatim je vozilom nastavio dalje kretanje prema bini, pri čemu su se službenici policije Posebne jedinice Podgorica, među kojima su se nalazili oštećeni S. P., M. K., G. J. i I. R., pri nailasku vozila okrivljenog, sklonili iz kordona na dvije strane, čime je okrivljeni silom oslobodio prolaz, a potom se vozilom zaustavio, pa kada je službenik policije, oštećeni E. E., pokušao da otvori vrata od njegovog vozila i izvede ga van, kako bi ga onemogućio da nastavi dalje kretanje, okrivljeni je u tom trenutku startovao vozilo i bez zaustavljanja nastavio kretanje pravo prema bini i došao do kordona policije Interventne jedinice Nikšić, u kojem su se nalazili oštećeni P. V., M. K., G. B. i S. U., koji su se sklonili u stranu, iz straha da in ne zahvati vozilom, na koji način je pokušao da spriječi oštećene da izvrše službenu radnju i obezbijede </span><span class="span1">nesmetano uklanjanje šatora i bine ispred zgrade Skupštine Crne Gore, što je bila njihova dužnost,</span>
</p>
<p>
<span class="span1">- čime je izvršio krivično djelo sprječavanje službenog lica u vršenju službene radnje u pokušaju iz čl. 375 st. 3 u vezi st. 1 u vezi čl. 20 Krivičnog zakonika Crne Gore.</span>
</p>
<p>
<span class="span1">Pa sud okrivljenog za navedeno krivično djelo primjenom čl. 4 st. 2, 32, 36, 42 st. 1, čl. 45 st. 1 tač. 3 i 46 st. 1 tač. 5 Krivičnog zakonika Crne Gore i čl. 226, 229 i 374 Zakonika o krivičnom postupku</span>
</p>
<p>&nbsp;</p>
<p style="text-align:center;">
<span class="span1">O S U Đ U J E</span>
</p>
<p>&nbsp;</p>
<p>
<span class="span1">Na kaznu zatvora u trajanju od 3 (tri) mjeseca.</span>
</p>
<p>&nbsp;</p>
<p>
<span class="span1">Obavezuje se okrivljeni da po osnovu troškova krivičnog postupka plati iznos od 30,00 eura, u roku od 15 dana po pravosnažnosti presude, pod prijetnjom prinudnog izvršenja. </span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Optužnim predlogom ODT Podgorica Kt. br. 1034/15 od 28. 10. 2015. godine okrivljenom N. B. stavljeno je na teret izvršenje krivičnog djela sprječavanje službenog lica u vršenju službene radnje iz čl. 375 st. 3 u vezi st. 1 Krivičnog zakonika Crne Gore. Državni tužilac Jelena Protić je na glavnom pretresu izmijenila dispozitiv optužnog predloga i pravnu kvalifikaciju krivičnog djela, na način što je u lll redu nakon riječi “sila“ dodala riječi “pokušao da spriječi“, dok iz istog reda izostavlja riječ “spriječio“ i u XXlll redu nakon riječi “na koji način je“ dodaje riječi “pokušao da spriječi“ i u istom redu izostavlja riječ “spriječio“, dok u ostalom dijelu činjenični opis ostaje neizmijenjen, a pravna kvalifikacija glasi “- čime je izvršio krivično djelo sprječavanje službenog lica u vršenju službene radnje u pokušaju iz čl. 375 st. 3 u vezi st. 1 u vezi čl. 20 Krivičnog zakonika Crne Gore". Ostajući pri tako izmijenjenom optužnom aktu u završnoj riječi je, nalazeći da iz svih provednih dokaza proizilazi da je okrivljeni izvršio krivično djelo stavljeno mu na teret izmijenjenim optužnim aktom, predlažila sudu da okrivljenog oglasi krivim i izrekne krivičnu sankciju u granicama zakonom propisanim za to krivično djelo. </span>
</p>
<p>
<span class="span1">Okrivljeni N. B. je u svojoj odbrani datoj u prethodnom postupku naveo da je kritičnog dana oko 05:30 časova, dok se nalazio kući u Zagoriču, dobio telefonski poziv od stranačkog kolege da dođe na mjesto protesta ispred Skupštine. To je za njega bio uznemirujući poziv, jer mu je kolega kazao da je došla policija da ukloni šatore, govoreći “napali su nas“, i već tada se bio prilično uzbudio. Sjeo je u svoj auto “Renault Megane“ i uputio se iz pravca Zagoriča prema mjestu događaja. Kada je došao do raskrsnice sa Ulicom Slobode, u prvi mah je imao namjeru da kroz tu ulicu prođe do mjesta događaja. Vidio je da je po sredini početka ulice Slobode stajalo službeno vozilo policije “Opel“, zbog čega je sa tog mjesta produžio dalje pravo, došavši do raskrsnice sa Bulevarom Stanka Dragojevića, kod NLB banke. Vidio je da je na polovini Bulevara za smjer kretanja ka Ministarstvu finansija, Skupštini i Pozorištu, postavljeno vozilo policije, zbog čega je odlučio da skrene na taj Bulevar, ali u prvu polovinu Bulevara, za suprotni smjer kretanja vozila. To je uradio jer na polovini za suprotan smjer nije bilo vozila policije, ni trake “STOP“, upalio je sva četri žmigavca i krenuo kroz Bulevar Stanka Dragojevića suprotnom trakom. Kada je bio </span><span class="span1">kod radnje “Gurman“ vidio je da mu je jedan saobraćajni policajac počeo da maše rukama sa znakom da stane. Policajac je stajao otprilike na poziciji suprotne trake Bulevara, kojom se on nije kretao, pa je produžio dalje ka Skupštini. Prošao je dalje, do raskrsnice Bulevara Stanka Dragojevića i Bulevara Svetog Petra Cetinjskog i na tom mjestu je skrenuo vozilom u lijevo, prema mjestu gdje su bili postavljeni šatori, ali se nakon nekih pet metara poslije skretanja zaustavio, otprilike po sredini Bulevara. Izašao je nakon toga iz vozila, jer je vidio da veći broj policije tuče demonstrante, tako da je u tom šoku u kojem je i došao, pokušao da vikanjem spriječi da policija tuče demonstrante. Pošto to njegovo dozivanje nije dalo nikakve rezultate vratio se u vozilo i krenuo malom brzinom prema kordonu policije, koji se nalazio ispred njega. Ovo je uradio da proba da odvuče pažnju policije da ne bi tukli demonstrante, a bio je potpuno svjestan da time ne želi nikog da povrijedi. Brzina je bila mala, to je bilo startovanje vozila, mjenjač je bio u prvom stepenu prenosa. Ne zna je li se kretao lijevom ili desnom trakom, usljed šoka u kojem je bio, ali da je htio nekoga da povrijedi, mogao je da vozi brže. Koliko se sjeća, kad je prolazio, policajci su se micali ispred auta, imali su vremena da se maknu, jer je brzina bila mala, a čuo je lupanja po vozilu. Činjenica je, pošto je pogledao snimak, da je u jednom trenutku i stao, tada je čuo udarce po vozilu i iz tog razloga je dodao malo gas, jer su tu krenuli da ga izvlače iz auta, pa je povećao brzinu kretanja, prošao iza bine i tu blizu zakočio, a tamo gdje se zaustavio bio je još jedan kordon. Kad se zaustavio počela su da pucaju stakla na sve strane. Kroz vrata vozača ga je izvuklo više policajaca Posebne jedinice, a prije nego što su ga izvukli polomili su stakla na vozilu. Misli da ga je izvuklo 30 policajaca Posebne jedinice, a kad su ga izvukli, koliko se sjeća, obalili su ga dolje. Govorio im je “u redu je, dobro je“, ne pružajući otpor, ali je udaran pendrecima dok je ležao. Izvukla su ga dva službenika Posebne jedinice sa maskirnim uniformama i oni su ga odveli do rampe Skupštine, stavili mu lisice i zvali maricu da ga preuzme. Pošto je priveden, ne zna u koje vrijeme, dolazila je Hitna pomoć i dala mu uput za Urgentni blok. U popodnevnim časovima se više puta požalio da mu nije dobro pa su mu na kraju omogućili da u pratnji policije obavi pregled u Urgentnom centru. Na glavnom pretresu je, dodao da je, kada je prilazio, vidio kolege D. K. i E., kako leže na asfaltu i policija ih je tukla, bio je šokiran i uplašen kada je to vidio, pa je želio da pomogne kolegama plašeći se da su povrijeđeni. Prethodno, kada su ga pozivali preko telefona čuo je krike, viku, galamu, krvoločne povike i to ga je dodatno uznemirilo. Htio je da dođe do njih, da ih ubaci u vozilo i poveze do hitne, i nije imao namjeru nikog da ugrozi. Međutim, kad je prišao među demonstrante prslo je staklo na autu, jer je neko udario pendrekom, i tada se odmah zaustavio, krenulo je lupanje, udaranje po autu i čuo je povike policajaca koji nisu bili ni malo prijatni. Bili su grubi, zbog čega se uplašio za svoju bezbjednost i krenuo opet vozilom, a zaustavio se na mjestu gdje je smatrao da je bezbjedan, gdje nikog nije bilo oko njega. Tada mu je prišlo nekoliko desetina policajaca i tu su se opravdale njegove sumnje, jer su počeli da lome auto i da ga biju. Dalje je pojasnio da kada je vidio kolege K. i E. to je bilo prije ulaska u kamp. Oni su bili malo prije bine, pri ogradi gdje se sve dešavalo, a riječ je o zaštitnoj ogradi koja se nalazi ispred Skupštine i predsjedništva. K. i E. nisu bili skupa na asfaltu jedan pored drugog, bili su malo udaljeni. Misli da je oko K. bilo trojica-četvorica policajaca, a oko E. dvojica-trojica. Kada je prolazio vozilom njegova namjera je bila da pomogne svojim prijateljima, a ne da nekoga povrijedi. Bili su tu skupa dvadeset dana, pa je želio samo da pomogne povrijeđenima, a prišao je vozilom jer im nije mogao pomoći ako priđe pješke. Bio je svjestan da je tu bila zabrana, ali je samo želio da im pomogne. Vidio je da je uklanjanje šatora pri kraju, koliko je vidio to je bilo sve završeno, a </span><span class="span1">policajci su pokušavali da demonstrante uklone iz kampa. U završnoj riječi je, pridružujući se završnoj riječi svog branioca, još jednom ukazao da nije izvršio djelo koje mu je stavljeno na teret, već je konkretnom prilikom postupio na način na koji je to uradio kako bi pomogao svojim prijateljima i saborcima koji su bili  napadnuti, a što bi uradio i za svakog građanina.</span>
</p>
<p>
<span class="span1">Branilac okrivljenog adv. D. M. je u završnoj riječi naveo da, nasuprot zastupnici optužbe, smatra da u radnjama njegovog branjenika nema elemenata bića krivičnog djela koje mu je stavljeno na teret, jer nije upotrijebio nikakvu silu niti prijetnju prema službenim licima, a takođe pripadnici policije nisu obavljali ni jedan zadatak koji je nabrojan u st. 3, već su jednostavno pružali asistenciju Komunalonoj policiji da ukloni šatore sa predmetne lokacije. Ono što je bitno za istaći je da politički skup nije bio zabranjen, on  je i dalje trajao, već je bilo naloženo da se uklone objekti sa predmetne lokacije, tj. šatori i bina. Iz izjave mnogih policajaca, a posebno je u tom dijelu bio decidan policajac R., vidi se da je u momentu kada je N. naišao svojim vozilom "Reno" uklanjanje šatora maltene već bilo završeno, tako da je intervencija već bila završena, a što je apsurdno da ona u tom momentu u formalno pravnom smislu još nije bila započeta, jer upravo u Rješenju Uprave policije, koje je dokaz u predmetnom postupku, se navodi da će asistencija Komunalne policije započeti u 06:30 časova toga jutra, a što je takođe pisalo i u zahtjevu Komunalne policije. Njegov branjenik je naišao sa vozilom oko 06:00 časova, prema tome, u vremenskom intervalu prije započinjanja u formalnom smislu asistencije Komunalne policije pa nije ni mogao pokušati, niti spriječiti nekoga da nešto vrši, kad to u formalnom smislu nije bilo ni počelo. S druge strane, okrivljeni N. B. je prisustvovao svakodnevno političkim protestima, kojima je trabalo da se obezbijede fer i slobodni izbori i ti protesti su trajali 21 dan. Svakodnevno je bio sa svojim prijateljima, saborcima i na njegovu veliku žalost tog jutra kada je intervecija policije započela i gdje su  njegovi prijatelji bili izloženi brutalnoj i neopravdanoj sili od strane policije, bio je motivisan da dođe na lice mjesta što prije, kako bi na kraju krajeva tu bio prisutan i pomogao svojim prijateljima na bilo koji način. Jedino što je napravio grešku tog jutra je što nije poštovao znak Stop od strane policije i što je sa svojim autom ušao u zonu tamo gdje nije dozvoljeno i time napravio prekršaj, za koji je jedino mogao odgovarati. Njegov branjenik je govorio istinu, što potvrđuje i sami snimak koji je takođe dokaz u ovom postupku. Prilikom dolaska na lice mjesta sa svojim vozilom, išao je najmanjom mogućom brzinom, policajci koji su se nalazili u tzv. kordonima ispred njega lagano su se razmicali kada je on prolazio autom i tu nije bilo nikakve dramatike u njihovim potezima, tj. kretnjama da su se munjevito sklanjali u stranu, maltene skakali i da se B. kretao velikom brzinom,  kako su, istina pojedini, izjavljivali. U svemu tome ih bukvalno demantuje snimak. Takođe, njegov branjenik je pojasnio da kada je zaustavio svoje vozilo, da ga je bilo strah od primjene sile od stane policije i da je zbog toga nastavio kretanje do kraja Bulevara prema hotelu Crna Gora, tj. sadašnjem Hiltonu. Taj njegov strah je očigledno bio opravdan jer ga nakon toga policija izvodi iz vozila, prema njemu neopravdano primjenjuje silu, histerično i nerazumno lome vozilo, a prije nego što je pokrenuo svoje vozilo policajci su takođe po vozilu već počeli da udaraju sa palicama i na snimku se vidi da je neko predložio da se izvadi iz vozila, kako bi prema njemu bila primijenjena fizička sila. Takođe, sve to su demantovali saslušani policajci, koji su očigledno bili instruirani od strane svojih starješina kako da daju iskaze, kako bi vjerovatno Tužilaštvo moglo da pokrene ovaj postupak, očigledno usljed političkog pritiska, i da bi se na osnovu takvih izjava mogao konstruisati ovako nelogičan optužni predlog. Nelogičnost optužbe ogleda se i u ovolikom broju oštećenih koji egzistiraju u njegovoj sadržini pa zaista nije jasno na </span><span class="span1">koji način su ovi policajci i usljed čega su dobili status oštećenih, na koji način su oni oštećeni, jer ako su oštećeni ovako kako ih tretira optužni predlog onda je njegovom branjeniku moglo biti stavljeno na teret ugržavanje sigurnosti predmetnih policajaca, a ne djelo koje je stavljeno na teret. Naglašava da bi postojalo djelo koje je stavljeno na teret po teoriji krivičnog prava, mora biti ispunjen uslov da se mora sprečavati vršenje određene, konkretne službene radnje, a ne uopšteno prinudno sprečavanje službenog lica da vrši djelatnost iz svog ovlašćenja jer u konkretnom slučaju nije bilo nikakve konkretne radnje u kojoj su bila sprečavana službena lica. U krajnjem kod njegovog branjenika ni jednog sekunda nije postojao ni subjektivni element koji je potreban za izvršenje ovog djela a to je namjera, jer kod njega nije postojala namjera da se spriječe službena lica, niti pokušaj, u asistenciji sklanjanja predmetnih šatora, jer njegov branjenik to nije mogao nikako učiniti teorijski, a ponavlja sve je već bilo završeno, a formalno nije bilo ni započeto. Na kraju ističe da je više nego očigledno da se podizanjem predmetnog optužnog predloga, imalo za cilj da pripadnik jedne političke grupacije bude u javnosti tretiran kao nasilnik, što je i medijski bezprizorno činjeno, da bi se jedni legitimni i opravdani politički protesti tretirali kao nasilni. Da tužilaštvo nema jednak tretman u pristupu ovom događaju govori i podatak da pripadnici  policije koji su bili na licu mjesta i koji su primijenili bezprizornu silu prema N.B. i neopravdano uništili njegovo vozilu nisu još identifikovani niti procesuirani. Na kraju, smatra da u radnjama njegovog branjenika jedino može biti prekršajne odgovornosti što se nije zaustavio na znak stop i što se nije zaustavio tamo gdje je bilo zabranjeno, dok elemenata kako subjektivnog, tako i objektivnog bića krivičnog djela koje mu je stavljeno na teret u njegovim radnjama nema, pa smatra da sud može u odnosu na njegovog branjenika donijeti jedino oslobađajuću presudu. </span>
</p>
<p>
<span class="span1">U dokaznom postupku sud je saslušao svjedoke oštećene P. V., M. K., G. B., S. U., S. P., M. K., G. J., E. E., I. R., svjedoke G. K. i D. D., pročitao Službenu zabilješku Uprave policije CB Nikšić Ku. br. 790/2015 od 17. 10. 2015. godine, Službenu zabilješku Uprave policije CB Podgorica Odjeljenje bezbjednosti policije Stanice policije za bezbjednost saobraćaja Ku. br. 790/2015 od 17. 10. 2015. godine, Službenu zabilješku Uprave policije CB  Posebne jedinice policije Ku. br. 790/2015 od 17. 10. 2015. godine, Službenu zabiješku Uprave policije CB Podgorica - Odjeljenja bezbjednosti kriminalističke policije Stanice kriminalističke policije za krim. tehniku i uviđaje Ku. br. 790/2015 od 17. 10. 2015. godine, pročitao Potvrdu o privremeno oduzetim predmetima Uprave policije CB Podgorica Ku. br 790/2015. od 17. 10. 2015. godine, pročitao Rješenje Uprave policije CB Podgorica br. 01-224/15-26759/2 od 16. 10. 2015 godine, izvršio uvid u fotodokumentaciju Uprave policije CB Podgorica br. 64-28-244-1848/2845 od 17. 10. 2015. godine, izvršio uvid u pet CD snimaka predmetnog događaja i pročitao Uvjerenje iz kaznene evidencije na ime okrivljenog N. B. od 04. 11. 2015. godine.                                           </span>
</p>
<p>
<span class="span1">Svjedok oštećeni P. V. je u svom iskazu u prethodnom postupku naveo da je zaposlen  u CB Nikšić, pri Interventnoj jedinici policije, a tog jutra je bio angažovan u Podgorici, kada su policajci CB Podgorica pružali asistenciju Komunalnoj policiji za uklanjanje postavljenih šatora i bine kod Skupštine Crne Gore. On i još oko 15 kolega iz CB Nikšić su formirali kordon kojim su prepriječili Bulevar Sv. Petra Cetinjskog, kako bi spriječili prolazak ljudi i potisnuli eventualne demonstrante. Njihov kordon je bio lociran ispred zgrade Skupštine Crne Gore, dok je u neposrednoj blizini ispred njih na oko 2 m bio postavljen prvi kordon od kolega Posebne jedinice policije, koji su bili opremljeni štitovima i svom opremom za te prilike. Sljedeće što je vidio je da je u jednom trenutku putničko vozilo probilo prvi kordon Posebne jedinice policije, ali nije vidio odakle je to vozilo naišlo. Primijetio je da je to “Reno Megan“ sive boje, a </span><span class="span1">nekoliko kolega iz prvog kordona, koji su bili na putanji tog vozila, izmakli su se na obje strane u odnosu na vozilo, kako bi izbjegli da ih vozilo fizički kontaktira. Nakon što su se kolege iz prvog kordona izmakle sa putanje Renoa, vozilo je nastavilo prema njemu i njegovim kolegama iz Nikšića u drugom kordonu. Njegova pozicija u odnosu na to vozilo je bila sa strane suvozača i izmakao se da ga vozilo ne bi zakačilo ili udarilo. Vozilo nije išlo brzo, ali su morali da se izmaknu, jer se vozilo nije zaustavljalo, već je nastavilo kretanje u pravcu bine. On dalje nije išao za vozilom, jer su on i njegove kolege iz CB Nikšić opet formirali kordon, tako da ne zna tačno gdje se Reno zaustavio i šta se dalje sa vozilom desilo. Na snimku koji mu je pokazan ne može najjasnije da vidi trenutak kada se izmakao, međutim na snimku koji je pogledao na portalu Vijesti vidi se tačno i jasno kako se izmakao. Na glavnom pretresu je, ponavljajući iskaz, pojasnio da ne zna kolika je tačno bila brzina vozila, ali nije bila velika,  a nalazio se ispred vozila, kada je ono prilazilo, više sa desne strane vozila na strani suvozača. Morao je da se izmakne kada je vozilo naišlo i smatra da je bio ugrožen. Pojasnio je da je bio u drugom kordonu, kome je zadatak bio da eventualno privede lica koja bi prošla prvi kordon, a gdje su se nalazili policajci sa štitovima iz Posebne jedinice policije. Misli da kritičnom prilikom nije bilo prekomjerne sile prema prisutnima, dakle, ni prema poslanicima ni prema građanima, kako je primijetio. Kritičnog jutra je završeno uklanjanje šatora od strane Komunalne policije, a misli da se događaj sa vozilom desio negdje na početku uklanjanja šatora. Pridružio se krivičnom gonjenju protiv okrivljenog, a ne postavlja imovinsko pravni zahtjev.</span>
</p>
<p>
<span class="span1">Svjedok oštećeni M. K. je u svom iskazu u prethodnom postupku naveo da su se tog jutra nalazili na zadatku pomaganja CB Podgorica pri asistiranju Komunalnoj policiji za uklanjanje bine i šatora ispred Skupštine Crne Gore. To je bio njihov konkretni zadatak toga jutra, a inače radi u CB Nikšić u Interventnoj jedinici policije. Bila su postavljena dva kordona na Bulevaru Sv. Petra Cetinjskog, a što se tiče lokacije kordona pripadnika CB Nikšić, on je bio nekih 10 do 15 m ispred bine, posmatrano iz pravca bine prema mostu Blaža Jovanovića. On i njegove kolege iz Nikšića bili su obučeni u tamno plave uniforme, a na otprilike 5 m ispred njih, bio je kordon sačinjen od kolega Posebne jedinice policije, koji su bili obučeni u zelene maskire uniforme. Stajali su prepriječeni na Bulevaru i u jednom trenutku je vidio da je došlo vozilo iz pravca mosta, ne zna tačno da li je došlo skroz iz pravca preko Morače ili iz neke od sporednih ulica u blizini. Vidio je da se radi o Renou Megan tamno sive boje, PG tablica. Vozilo je, kada se primaklo neposredno prvom kordonu usporilo, ali nije stalo, pa su nekoliko kolega iz Posebne jedinice otvorile kordon i skočili svaki na svoju stranu u odnosu na vozilo, kako bi onemogućili da ih vozilo zakači ili udari, pri čemu se vozilo nije zaustavljalo i oni su bili prinuđeni da se maknu. Poslije prolaska Renoa kroz prvi kordon, vozilo je nastavilo da se kreće ka njegovom kordonu. Brzina kojom je Reno nastavio da se kreće ka njima, po njegovoj procjeni je bila 20-30 km/h, ali nije htio da se zaustavi, pa su on i nekoliko kolega koji su bili u putanji Renoa, morali da se maknu otskakanjem i pomjeranjem ispred vozila. Kolega Vujović je bio baš najbliži mjestu kontakta sa vozilom, a stajao je pored njega sa desne strane, tako da se i on pomjerio, i to ubrzano kako bi definisao svoje kretanje u trenutku izbjegavanja kontakta sa Renoom. Okrenuo se iza sebe na trenutak i samo što je mogao da vidi je kretanje Renoa dalje prema bini. Nije mu poznata tačna lokacija gdje se zaustavio Reno Megan i šta se desilo sa vozačem. Na glavnom pretresu je, ponavljajući iskaz, dodao da  mu se čini da Komunalna, kada je naišlo vozilo, još uvijek nije završila svoj posao uklanjanja šatora i bine. Ustvari, vozač vozila je prolazio preko šatora tako da oni sigurno nisu bili uklonjeni. Nije vidio jesu li </span><span class="span1">šatori konačno uklonjeni, jer je pošao na novi zadatak na most Blaža Jovanovića. Nije vidio udaranje policije po vozilu, niti je vidio izvlačenje vozača, jer je vozač nastavio kretanje. Nije vidio da li je iko od demonstranata tučen kritičnom prilikom, i nije mu poznato da je prema vozaču vozila upotrebljena sila. Takođe, kritičnom prilikom niko nije tučen, udaran, niti je padao na asfalt, i konkretnom prilikom je vidio samo potiskivanje demonstranata. Pridružio se krivičnom gonjenju protiv okrivljenog, a imovinsko pravni zahtjev ne postavlja.</span>
</p>
<p>
<span class="span1">Svjedok oštećeni G. B. je u svom iskazu u prethodnom postupku naveo da su navedenog jutra on i kolege iz CB Nikšić, odnosno Interventna jedinica policije, bili radi pomaganja kolegama iz CB Podgorica, koji su pružali asistenciju Komunalnoj policiji, u cilju uklanjanja šatora i bine sa prostora kod Skupštine. Bili su raspoređeni tako što je ispred njih, u neposrednoj blizini, bio postavljen kordon Posebne jedinice policije u zelenim maskirnim uniformama, čiji je zadatak bio potiskivanje eventualnih demonstranata, dok je njihov zadatak bio eventualno privođenje. U jednom trenutku je čuo kako neko viče “pazi“, i u tom momentu je vidio kolege iz  Posebne jedinice kako se razmiču, a pošto su bili odmah iza Posebne, morali su njih nekoliko da se razmaknu i otvore kordon, jer su se našli u zoni fizičkog kontakta sa vozilom. Vidio je  da je u pitanju Reno Megan tamno sive boje. Što se tiče brzine ne može da tačno odredi ni sugeriše, ali se radilo o brzini sasvim dovoljnoj da ih u zoni kontakta, vozilo udari i povrijedi. Kad je vozilo naišlo na njih, što se njega konkretno tiče, morao je da se izmakne i vozilo je prošlo sa njegove desne strane, tako da je bilo nužno da napravi potez tijelom kako bi se izmakao iz zone kontakta. Da se nisu izmaknuli on i kolege V., K. i U. i da nisu otvorili kordon, ovo vozilo bi kontaktiralo sa njihovim tijelima i vjerovatno im nanijelo povrede. Ne može se precizno izjasniti o tačnim pozicijama njega i troje pomenutih kolega, ali su sva četvorica bili u zoni kontakta sa vozilom i morali su se svi izmaći da vozilo prođe, jer se nije zaustavio. Samo je na momenat vidio da je Reno produžio ka Bulevaru, ne zna ko ga je od kolega zaustavio, jer su ponovo trebali da obave intervenciju sa kolegama, koju su bili započeli prije nailaska Renoa. Na glavnom pretresu je, ponavljajući iskaz, pojasnio da se nalazio sa desne strane vozila kad je ono naišlo. Vozilo se kretalo lagano, čim je mogao da gazi šatore. Ne zna da li se vozilo zaustavljalo prije ili poslije njih, ali kad je prolazilo pored kordona vozilo se nije zaustavljalo. Pojasnio je da nije bilo prebijanja demonstranata kritičnog dana,  a šatori su konačno uklonjeni možda nekih 40 minuta ili sat nakon događaja sa vozilom. Pridružio se krivičnom gonjenju protiv okrivljenog, a imovinsko pravni zahtjev ne postavlja.</span>
</p>
<p>
<span class="span1">Svjedok oštećeni S. U. je u svom iskazu u prethodnom postupku naveo da je sa kolegama iz CB Nikšić, tog jutra bio po zadatku u Podgorici, gdje je CB Podgorica pružala asistenciju Komunalnoj policiji, u cilju uklanjanja šatora i bine ispred Skupštine. Bili su u teget plavim uniformama Interventne jedinice policije, a neposredno ispred njih bio je kordon kolega iz Posebne jedinice u zelenim maskirnim uniformama. On i kolege iz Nikšića su bili raspoređeni u obliku kordona, odmah iza Posebne, kao njihova podrška. Što se tiče samog događaja, stajao je pored kolege B., koji je bio desno od njega, i gurali su se sa učesnicima protesta. U trenutku je primijetio vozilo sa upaljenim svijetlima, pri čemu su kolege povikale glasno “pazi auto“. Nekoliko kolega iz Posebne jedinice se razmaklo, jer vozilo nije stalo ispred njih, pa su morali da se maknu i vozilo je nastavilo u njegovom i pravcu njegovih kolega B., V. i K.. Kad je to vidio, a očigledno je bilo da vozilo neće da se zaustavi, učinio je korak dva unazad, pa je vozilo Reno Megan tamnosive boje, prošlo svojim suvozačevim dijelom u odnosu na njega, i da se nije pomakao Reno bi ga zakačio. Precizniju brzinu vozila ne zna, bila je dovoljna da se čovjek mora pomaći, jer bi ga </span><span class="span1">vozilo sigurno kontaktiralo i vjerovatno nanijelo povrede. Vozilo je nastavilo u pravcu bine i ne zna šta se sa njim dalje događalo, gdje se tačno zaustavio i ko je kasnije vozača lišavao slobode, jer su on i kolege nastavili sa pružanjem podrške kolegama iz Posebne jedinice. Na glavnom pretresu je, ponavljajući svoj iskaz, pojasnio da kada je vozilo naišlo bina i šatori nisu bili još uvijek pomjereni. Ne zna kada je počela intervencija, bilo je u zoru, možda oko 5-6 časova i ne zna gdje je bila Komunalna policija. Nije vidio da je bilo povrijeđenih demonstranata a kasnije je čuo da je bilo povrijeđenih i demonstranata i policije. Čuo je da je bilo puno vike od strane demonstranata i policije, bila je velika gužva, mnogo ljudi, pa je bilo povika. Pridružio se krivičnom gonjenju protiv okrivljenog, a imovinsko pravni zahtjev ne postavlja.</span>
</p>
<p>
<span class="span1">Svjedok oštećeni S. P. je u svom iskazu u prethodnom postupku naveo da je tog jutra Posebna jedinice policije, sa ostalim kolegama, pružala asistenciju Komunalnoj policiji, koja je trebala da izvrši bezbjedno uklanjanje mobilijara ispred Skupštine Crne Gore. Formirali su kordon u unutrašnjosti Bulevara Svetog Petra Cetinjskog u pravcu koji je išao prema postavljenoj bini, a ukupno ih je prema spisku bilo 32 iz Posebne jedinice. Nosili su maskirne uniforme maslinaste boje. Neposredno iza njegovog kordona, na maloj udaljenosti, bio je formiran još jedan kordon od kolega iz CB Nikšić, koji su bili u teget plavim uniformama. Osim njih, iza njihovog kordona, bili su pripadnici Komunalne policije koji su počeli sa uklanjanjem mobilijara. U jednom trenutku, na nekoliko metara iza njegovog kordona, primjetio je da ka njima ide vozilo Reno Megan, a kretalo se iz pravca Blažovog mosta,  Bulevarom. Ne zna je li prethodno skrenuo iz Ul. Stanka Dragojevića ili iz neke od ulica, ali ga je vidio na nekoliko metara od njegovog kordona. Prethodno je gazio postavljene šatore, ne iskazujući namjeru da se zaustavi. Zbog toga što su on i kolege K., R. i J. bili u zoni kontakta sa Renoom, morali su da se razmaknu i pomjere svoja tijela van domašaja. Koliko se sjeća, po dvojica su se makli sa lijeve, a dvojica sa desne strane vozila i vozilo je bez zaustavljanja prošlo. Ne bi se izjašnjavao o brzini vozila, jer ne zna precizno, ali je to bilo dovoljno da njega i trojicu kolega iz Posebne jedinice udari i povrijedi, da se nisu razmakli. Ne zna šta se dalje desilo sa Renoom, jer su po zadatku ostali na istom mjestu. Na glavnom pretresu je dodao da se, kada je vozilo naišlo, pomjerio u lijevu stranu. Nije vidio gdje je vozilo zaustavljeno, ali je kasnije čuo da je auto zaustavljeno negdje iza bine. Pojasnio je da je, kada je prilazio kordonu, vozač vozila usporio svoje kretanje, to je bilo na nekih 5 ili 6 metara od kordona, i dok je vozilo dolazilo ono je gazilo šatore. Povremeno je usporavalo kretanje, u jednom trenutku je bilo čak i zaustavilo kretanje, ali je kritičnom prilikom ovo vozilo i turiralo, pa je bilo jasno da će nastaviti kretanje. Razmakli su se kada je vozilo neposredno došlo do njih, jer su računali da će ono da se zaustavi, a pomjerili su se brzim iskorakom, i to on u lijevu stranu. Kritičnom prilikom nije vidio da je bilo demonstranata koji su povrijeđeni ležali na asfaltu. Nije mu bilo svejedno kada je vidio da auto ide i gazi šatore, jer pored toga što je na njegovom putu bila policija, tu su bili i šatori za koje nije znao da li su prazni ili se neko nalazi u njima. Ne može se tačno izjasniti kada je počela njihova intervencija ali zna da je tačno u 05:00 časova u zaleđu bine bio spreman za intervenciju. Možda negdje oko 06:00 časova je započela intervencija. Bili su prvi u kordonu, zatim pripadnici nikšićke policije, a iza njih su bili pripadnici Komunalne inspekcije i radnici za uklanjanje šatora. Misli da je bilo više od deset pripadnika Komunalne inspekcije, odnosno komunalnih službi. Tu su bili njihovi radnici sa kamionima, alatima. Vidio je da se na licu mjesta radilo na uklanjanju šatora, bine, mobilijara i znao je da su to pripadnici Komunalne policije, jer su sve ostale potisnuli od bine. Pridružio se krivičnom gonjenju, a o imovinsko pravnom zahtjevu će se naknadno izjasniti.</span>
</p>
<p>
<span class="span1">Svjedok oštećeni M. K. je u svom iskazu u prethodnom postupku naveo da su pomenutog jutra, pružali asistenciju Komunalnoj policiji u cilju uklanjanja šatora i bine ispred Skupštine na Bulevaru Svetog Petra Cetinjskog. Na prostoru Bulevara, a posmatrano u pravcu bine, formirali su kordon od oko 30 pripadnika Posebne jedinice i u jednom trenutku su krenuli da vrše potiskivanje prisutnog građanstva. Bili su postavljeni licima okrenuti prema mostu Blaža Jovanovića. Dok su potiskivali građane primijetio je kako iz pravca semafora, gledano takođe ka Blažovom mostu, većom brzinom, sa upaljenim svijetlima, prema njima ide vozilo Reno Megan. Prije nego što im se sasvim približilo, ovo vozilo je gazilo šatore koji su tu bili postavljeni i zna da je za sobom vukao nešto od toga mobilijara kad im se sasvim približio. Na veoma maloj udaljenosti ispred njih, kad su vidjeli da neće da se zaustavi, on i kolege P., J. i R., koji su bili prvi u zoni putanje kretanja Renoa, morali su da se maknu iz domašaja vozila, jer je ono tačno nailazilo na njih četvoricu, zbog čega su morali brzo otvoriti kordon. Uspjeli su sva četvorica, pravljenjem koraka i otskakanjem u stranu, da izbjegnu da ih vozilo kontaktira po tijelima, nakon čega je prošlo dalje. Nije mu poznato gdje se precizno zaustavio Reno, niti ko je lišio slobode vozača. Na glavnom pretresu je, ponavljajući svoj iskaz, pojasnio da kada je vidio vozilo ono se kretalo većom brzinom, ali je prilazeći njima iz nekog razloga usporio, ne zna da li je to zbog mobilijara koji je vukao za sobom ili zato što je prilazio njima. Kada je vozilo naišlo, bio je sa njegove desne strane. Ne zna kada je završena intervencija i kad su šatori uklonjeni, to je ostala da radi Komunalna policija nakon što su oni potisnuli masu. Nije vidio da je kritičnom prilikom bilo primjene sile, niti kada je zaustavljeno vozilo. Dalje je pojasnio da ne zna kada je tačno započeta intervencija, da li prije, ili oko 06:00 časova. Službenici Komunalne policije nisu bili uniformisani, tako da ne zna gdje su se oni nalazili. Ispred njih je bio jedan kamion i jedna građevinska mašina, pa su to možda bili zaposleni u Komunalnom. Nije vidio da su kritičnom prilikom neki demonstranti bili pali i nije vidio da je prema bilo kome upotrebljavana sila. Nije čuo da je bilo povika od strane policije prilikom zaustavljenja vozila, bila je galama, a ne zna ko je vikao. Pridružio se krivičnom gonjenju, a nije postavio imovinsko pravni zahtjev.</span>
</p>
<p>
<span class="span1">Svjedok oštećeni G. J. je u svom iskazu u prethodnom postupku naveo da su kritičnom prilikom radili asistenciju sa ostalim kolegama iz policije, koja je pružena Komunalnoj policiji, zbog sklanjanja šatora i bine ispred Skupštine. Kordon se nalazio postavljen na Bulevaru Svetog Petra Cetinjskog, a njima iza leđa je do tada bila postavljena bina  sa protesta. Bili su počeli potiskivanje građana i dok su potiskivali građane, on je na nekih 10-15 metara, iz pravca semafora, od mosta, ugledao upaljena svijetla vozila. Primijetio je da se radi o vozilu Reno Megan, koje se kretalo Bulevarom iz tog pravca. Da li je ono izašlo iz neke od sporednih ulica ili je došlo sa mosta, ne zna, jer ga je primijetio na udaljenosti na kojoj je i rekao, kako gazi šatore i ide prema njemu i kolegama iz Posebne jedinice u kordonu. Kad se sasvim približio, on i trojica kolega - P., K. i R. su bili primorani da se pomjere, jer su se našli u putanji Megana. Vozač nije pokazivao namjeru da se zaustavi i morali su da se maknu, u suprotnom bi svu četvoricu zakačio i da se nisu pomjerili postojala je mogućnost da im nanese povrede. Za trenutak su vidjeli kako je Reno produžio prema bini i dalje Bulevarom, i odmah su se vratili u kordon, koji su prethodno njih četvorica morali da otvore da bi Megan prošao. Na glavnom pretresu je, ponavljajući iskaz, pojasnio da je bilo zabranjeno kretanje vozila na mjestu gdje se nalazio kordon policije. Vozilo je naišlo u trenutku kad su krenuli sa pružanjem asistencije Komunalnoj policiji radi uklanjanja šatora. U trenutku kad je vidio vozilo ono je išlo brže, a činilo mu se da je smanjilo brzinu kad se približavalo njima. Ne zna koliko je bilo sati kada se ovo </span><span class="span1">desilo, možda oko šest časova. Nisu imali kontakt sa demonstrantima kritičnom prilikom, sve se dešavalo u momentu kada su postavili kordon i krenuli u pružanje asistencije. Kritičnom prilikom nisu vikali na vozača, samo su se pomjerili kako bi vozilo prošlo. Vozilo ga nije udarilo, a nije vidio da je udarilo nekog od kolega. Nije vidio da je neko udario pendrekom po vozilu. Pridružio se krivičnom gonjenju, a imovinsko pravni zahtjev nije postavio.  </span>
</p>
<p>
<span class="span1">Svjedok oštećeni E. E. je u svom iskazu u prethodnom postupku naveo da su tog jutra on i kolege iz CB Podgorica bili angažovani sa zadatkom pružanja asistencije Komunalnoj policiji, u cilju uklanjanja šatora i bine sa Bulevara Svetog Petra Cetinjskog, ispred Skupštine. Ovaj događaj se desio oko 06:15 časova, nakon započinjanja asistencije Komunalnoj policiji, a kad je u jednom trenutku, dok se nalazio na Bulevaru sa građanima i kolegama iz policije, sa njihove desne strane, primijetio kako u njihovom pravcu dolazi vozilo Reno Megan sa upaljenim svijetlima, prethodno gazeći šatore postavljene na Bulevaru. Začuo je jasne glasove nekoga od prisutnih “pazi auto“, kada je vidio da sa njegove desne strane, iz pravca mosta, prilazi pomenuto vozilo tamne boje, bez namjere da se zaustavi. Na te povike, a vidjevši vozilo sa svoje desne strane, i sam je bio prinuđen da mu se skloni iz domašaja, jer da to nije učinio, vozilo bi sigurno kontaktiralo sa njegovim tijelom. To se može vidjeti na priloženom snimku, a nakon što se sklonio od auta, ono se zaustavilo ispred njih, zadržalo se po njegovoj procjeni od 3-5 sekundi. Tada je prišao vozačevim vratima u namjeri da ih otvori i da vozača spriječi da dalje nastavi vožnju Bulevarom. Međutim, vrata su bila blokirana sa unutrašnje strane, tako da nije uspio da ih otvori. Komandovao je vozaču da stane, ali on njegovo naređenje nije prihvatio, već je nastavio kretanje u pravcu bine, nailazeći u sljedeći kordon, na grupu kolega u zelenim uniformama, koji su takođe morali da se sklone kako bi on prošao. Na glavnom pretresuje je, ponavljajući iskaz, pojasnio da je kada je napustio njegovu poziciju vidio da je vozilo nastavilo kretanje, kojom prilikom je i dalje gazilo šatore. Vidio je da se kretalo do drugog kordona i da su se kolege morale razdvojiti kako bi vozilo prošlo. Kritičnom prilikom je bio u civilu, a oko njega je bilo dosta uniformisane policije. Ne može da se izjasni kojom brzinom se vozilo kretalo, nije imao radar a rekao bi da je od trenutka kad ga je vidio voženo brzo. Nije vidio šta se dešavalo sa vozilom kad je prošlo kordon, on je radio svoj posao asistencije na uklanjanju šatora i nije obraćao pažnju šta se dešavalo sa vozilom nakon što je prošlo njegovu poziciju. Dalje je pojasnio da je u momentu prilaska njihovoj poziciji vozaču glasno vikao “stani, stani“. Vozač u prvom momentu nije stao, pa je kasnije stao, ali je nastavio kretanje, a on mu je sve vrijeme govorio da stane i nije trčao za vozilom. Nije imao zaustavnu palicu u rukama kada je zaustavljao vozilo, bio je u civilu, a nije ni mogao imati palicu jer nije očekivao nailazak vozila, obzirom da je Bulevar bio zatvoren za saobraćaj. Pridružio se krivičnom gonjenju, a imovinsko pravni zahtjev nije postavio.</span>
</p>
<p>
<span class="span1">Svjedok oštećeni I. R. je u svom iskazu na glavnom pretresu naveo da je kritičnom prilikom rukovodio grupom službenika policije koja je zauzela kordon radi obezbjeđenja, odnosno udaljenja svih lica koja bi eventualno pokušala spriječiti uklanjanje šatora i bine povodom demonstracija. Nalazio se iza kordona u trenutku kad je primijetio da u pravcu kordona ide vozilo, a ovo je primijetio jer su se građani bili uskomešali, odnosno bila su se uskomešala lica koja su se nalazila ispred kordona. Tu je bilo građana, a i policije. Uspio je samo da sa obje ruke povuče službenike koji su se nalazili ispred njega i sklonili su se, a vozilo je prošlo pored njih. Ne zna gdje se vozilo zaustavilo, jer je nastavio da radi svoj dio posla. Pojasnio je da ne bi mogao da se odredi kojom brzinom je vozilo dolazilo, zna da je brzo reagovao i povukao svoje kolege, a ne zna koja je to brzina bila. Kolege i on su morali da se </span><span class="span1">pomjere kako bi vozilo prošlo, jer je prošlo neposredno pored njih kada su se pomjerili. Nije primijetio da se vozilo zaustavljalo, samo je vidio komešanje, a nakon toga i vozilo. Zna da je pored njega bio P., a ne zna gdje su bile ostale kolege, nije na to obratio pažnju, a ne zna ko su bile kolege koje je povukao. Svi su imali štitove. Kao komandir morao je znati gdje je ko postavljen, ali je zbog gužve možda došlo do pomjeranja, pa ne može da tvrdi gdje se ko nalazio. Zna da su uklonjeni šatori i bina nakon što su to oni obezbijedili, a ne zna kad je to tačno bilo. Ne zna kad je počela intervencija, a u 05:00 časova su bili na licu mjesta. Pripadnici Posebne jedinice sigurno nisu upotrebljavali silu kritičnom prilikom, i misli da niko od njihovih službenika nije hapsio okrivljenog. Kritičnom prilikom bilo je potiskivanja protestanata, ali nije primijetio da je neko padao, mada je moguće da se neko okliznuo, jer je bila gužva. Čuo je povike prilikom zaustavljanja vozila, misli da je čuo  riječi “izađi, izađi“ a nije čuo udarce pendreka kritičnom prilikom. Ne pridružuje se krivičnom gonjenju i ne postavlja imovinsko pravni zahtjev prema okrivljenom.</span>
</p>
<p>
<span class="span1">Svjedok G. K. je u svom iskazu u prethodnom postupku naveo da je 17. 10. 2015. godine oko 05:30 časova vanredno angažovan, radi regulisanja odnosno zabrane saobraćaja Ulicom Stanka Dragojevića, u vezi pružanja asistencije Komunalnoj policiji Glavnog grada radi uklanjanja bine i šatora učesnika protesta u organizaciji partije Demokratski front. Oko šest časova je raspoređen na raskrsnicu ulica Bulevara Stanka Dragojevića i Ivana Crnojevića. Važila je obustava saobraćaja na dijelu kroz Ulicu Stanka Dragojevića. Službeno vozilo sa oznakama policije bilo je parkirano tako da je prepriječilo traku Bulevara koja je vodila prema Vladi i Skupštini, dok je druga polovina Bulevara, za smjer kretanja iz pravca centra ka Vezirovom mostu bila slobodna, u smislu da nije bilo fizičke prepreke, ali isto zatvorena za saobraćaj. Stajao je pored službenog vozila, kad je oko 06:15 časova vidio da se iz pravca stadiona približava vozilo Reno Megan sa sva četiri upaljena pokazivača pravca. U trenutku kad je registrovao da Reno pokušava da izvrši skretanje ulijevo u Bulevar Stanka Dragojevića, podigao je ruku i gestikulacijom mu dao do znanja da je Bulevar zatvoren za saobraćaj i da ne može da prođe. Kad je vidio da je vozač registrovao tu njegovu naredbu, vozač je očito u tom trenutku promijenio odluku i ušao Renoom u drugu polovinu Bulevara Stanka Dragojevića, odnosno u kontra smjeru. Javio je drugim kolegama i upoznao dežurnog starješinu, posredstvom radio veze šta se dogodilo. Vozač Megana ga je vidio, to je vidio po kretanju vozila, jer je prvobitno imao namjeru da uđe u regularnu polovinu Bulevara Stanka Dragojevića, tek kada je vidio da ne može i njegovu naredbu, skrenuo je u polovinu Bulevara za kontra smjer. Na sebi je imao fluorescentni prsluk i isto tako narukave, propisno je bio označen kao saobraćajni policajac i po načinu na koji je naknadno skrenuo u kontra smjeru Bulevara, siguran je da ga je vozač vidio.</span>
</p>
<p>
<span class="span1">Svjedok D. D. je u svom iskazu na glavnom pretresu naveo da se kritičnom prilikom sa kolegom Kuveljićem nalazio na službenoj dužnosti u Bulevaru Stanka Dragojevića. Vozilom su blokirali saobraćaj tako da nije bilo moguće proći Bulevarom Stanka Dragojevića prema Bulevaru Svetog Petra Cetinjskog. U jednom trenutku je naišlo vozilo sa upaljena četiri pokazivača pravca iz pravca stadiona. Kolega K. je vozaču pokazao rukom da nastavi kretanje put mosta Milenijum, ali je to vozilo nastavilo kretanje u pravcu Bulevara Svetog Petra Cetinjskog suprotnom kolovoznom trakom. Obavijestili su komandira i ostale učesnike da vozilo ide u tom pravcu.</span>
</p>
<p>
<span class="span1">Iz Rješenja Uprave policije CB Podgorica br. 01-224/15-26759/2 od 16. 10. 2015 godine, sud je utvrdio je da je usvojen zahtjev Glavnog grada Podgorica Komunalna policija broj 01-224/15-26759/1 od 10. 10. 2015. godine za pružanje asistencije za dan 17. 10. 2015. godine u 6:30 časova.</span>
</p>
<p>
<span class="span1">Službenom zabilješkom Uprave policije CB Podgorica Odjeljenje bezbjednosti policije Stanice policije za bezbjednost saobraćaja Ku. br. 790/2015 od 17. 10. 2015. godine, koju su sačinili službenici G. K. i D. D., konstatovano je da su dana 17. 10. 2015. godine u 06:15 vršili obustavu saobraćaja u Ul. Stanka Dragojevića iz Bul. Ivana Crnojevića kada iz pravca te ulice dolazi na raskrsnicu pm/v Renault Megan reg. oznaka PG FCxxx, i isti upozoravaju zaustavljanjem i fizičkom preprekom da ne skreće u Ulicu Stanka Dragojevića. U tom momentu vozač skreće naglo ulijevo, ulazi u kontra smjer Bul. Stanka Dragojevića i kreće se kontra smjerom do raskrsnice sa Bul. Svetog Petra Cetinjskog. </span>
</p>
<p>
<span class="span1">Službenom zabilješkom Uprave policije CB Podgorica Posebne jedinice policije Ku. br. 790/2015 od 17. 10. 2015. godine, konstatovano je da su dana 17. 10. 2015. godine vršili asistenciju Komunalnoj policiji grada Podgorice, koja je trebalo da ukloni binu i šatore postavljene na saobraćajnici ispred Skupštine CG na Bul. Svetog Petra Cetinjskog, i da su postavili kordon licem okrenutim prema Blažovom mostu. U jednom momentu ispred kordona se pojavilo pmv “Reno Megan“ iz pravca mosta, gazeći postavljene šatore, i približavalo se službenicima postavljenim u kordonu. Službenici PJP S. P., I. R., M. K. i G. J. su se, kako bi izbjegli fizički kontakt sa automobilom, uspjeli pomjeriti u lijevu i desnu stranu Bulevara, propuštajući vozilo da prođe u pravcu bine.</span>
</p>
<p>
<span class="span1">Službenom zabilješkom Uprave policije CB Nikšić Ku. br. 790/2015 od 17. 10. 2015. godine, konstatovano je da su se dana 17. 10. 2015. oko 06:00 časova nalazili na konkretnom zadatku zabrane prolaska svim licima od pravca mosta Blaža Jovanovića u pravcu Skupštine, odnosno bine, kako bi asistencija koju su pružali Komunalnoj policiji zbog uklanjanja bine i šatora protekla bez problema, kada je naišlo vozilo Reno Megan tamno sive boje reg. oznaka PG FCxxx iz pravca Bulevara Stanka Dragojevića u Bulevar Svetog Petra Cetinjskog i krenuo u njihovom pravcu. Službenici Posebne jedinice su bili prinuđeni da se pomjere, odskačući u stranu, a odmah zatim su i službenici ove jedinice bili prinuđeni na isto kako ih vozilo ne bi udarilo. Kordon je bio probijen na poziciji na kojoj su se nalazili službenici P. V., M. K., G. B. i S. U..</span>
</p>
<p>
<span class="span1">Službenom zabiješkom Uprave policije CB Podgorica OB kriminalističke policije Stanice kriminalističke policije za krim. tehniku i uviđaje Ku. br. 790/2015 od 17. 10. 2015. godine, sačinjenom povodom izvršenog uviđaja oštećenja na vozilu marke "Reno Megan" PG FC xxx su konstatovani lomovi zadnjeg vjetrobranskog stakla, po lijevoj strani vozila, ulubljenja na vratima i lomovi oba stakla, ulubljenja i oštećenja na desnoj površini vozila, polomljeno desno vjetrobransko staklo, oštećenje krovne površine po lijevoj i zadnjoj strani, po lijevoj strani vozila su zatečena šatorska krila. Na dijelu asfaltne podloge između vozila i trotoara na kolovozu zatečeni su tragovi grebanja asfaltne podloge, što je sve konstatovano i fotodokumentacijom Uprave policije CB Podgorica br. 64-28-244-1848/2845 od 17. 10. 2015. godine.</span>
</p>
<p>
<span class="span1">U potvrdi o privremeno oduzetim predmetima Uprave policije CB Podgorica Ku. br 790/2015. od 17. 10. 2015. godine je konstatovano da je od N. B. privremeno oduzeto pmv marke Reno Megan sive boje reg. oznaka PG FCxxx i kartica ključ za navedeno vozilo.</span>
</p>
<p>
<span class="span1">Uvidom u CD snimke predmetnog događaja, sud je konstatovao da se na snimku 1 vidi grupa policajaca i grupa demonstranata. Vidi se da nailazi vozilo sa upaljenim pokazivačima pravca, prolazi kroz grupu policajaca prethodno gazeći preko šatora, pri čemu se okupljena grupa pomjera radi prolaska vozila. U jednom trenutku vozilo se zaustavlja. Vidi se da jedno lice prilazi vozilu, nakon čega vozilo nastavlja kretanje gazeći šatore, na šta je svjedok E. E. izjavio da je on lice koje je </span><span class="span1">prišlo kolima i da je u tom trenutku pokušao da otvori vozilo. Vidi se da u jednom trenutku službenik Uprave policije u uniformi i kacigom na glavi zamahuje pendrekom prema vozilu. Nakon što je nastavilo kretanje vidi se kako vozilo nailazi na drugu grupu policajaca u maskirnim uniformama sa kacigama na glavi i prolazi i kroz tu grupu, pri čemu su se uniformisana lica pomjerila zbog nailaska vozila. Na snimku 2 vidi se kako vozilo prelazi preko šatora, prolazi između grupe uniformisanih lica, nakon čega se zaustavlja. Vozilu prilazi jedno lice a iza njega ostaje grupa uniformisanih lica, nakon čega vozilo nastavlja kretanje. Iz CD snimaka  l i ll, u koje je sud izvršio uvid na predlog odbrane, utvrđeno je da su identični sa prethodno prikazanim snimcima, dok se na snimku lll vidi zaustavljeno vozilo i više pripadnika Uprave policije u uniformama sa kacigama na glavi koji pendrecima udaraju po predmetnom vozilu. Vidi se privođenje lica u svijetloj košulji, za koje okrivljeni ukazuje da je on to lice.</span>
</p>
<p>
<span class="span1">Cijeneći provedene dokaze, kako pojedinačno tako i u njihovoj međusobnoj povezanosti i dovodeći ih u vezu sa odbranom okrivljenog, sud je na nesumnjiv način utvrdio da je okrivljeni izvršio krivično djelo stavljeno mu na teret na način, u vrijeme i na mjestu kako je to predstavljeno izrekom presude.</span>
</p>
<p>
<span class="span1">Naime, da je okrivljeni vozilom marke "Renault Megan" registarskih oznaka PG FCxxx iz Ul. Stanka Dragojevića, iako je znao da je u toj ulici saobraćaj privremeno zabranjen, skrenuo lijevo u Bulevar Svetog Petra Cetinjskog, sud je utvrdio iz iskaza svjedoka G. K.i D. D. kao i odbrane okrivljenog koji je naveo da je došavši do raskrsnice sa Bulevarom Stanka Dragojevića, kod NLB banke, vidio da je na polovini Bulevara za smjer kretanja ka Ministarstvu finansija, Skupštini i Pozorištu, postavljeno vozilo policije, zbog čega je odlučio da skrene na taj Bulevar, ali u prvu polovinu Bulevara, za suprotni smjer kretanja vozila, te da mu je jedan saobraćajni policajac, počeo da maše rukama sa znakom da stane, a što je potvrđeno i Službenom zabilješkom Uprave policije CB Podgorica Odjeljenje bezbjednosti policije Stanice policije za bezbjednost saobraćaja Ku. br. 790/2015 od 17. 10. 2015. godine. Da je okrivljeni svojim vozilom skrenuo u Bulevar Svetog Petra Cetinjskog gdje su oštećeni, zajedno sa ostalim službenicima policije, vršeći poslove javne bezbijednosti, bili raspoređeni u dva kordona kako bi omogućili službenicima Komunalne policije nesmetano uklanjanje privremenih </span><span class="span1">objekata ispred zgrade Skupštine Crne Gore i onemogućavali pristup drugim licima u prostor gdje je Komunalna policija uklanjala šatore i binu, a zatim vozilom nastavio dalje kretanje prema bini, pri čemu su se službenici policije Posebne jedinice Podgorica, među kojima su se nalazili oštećeni S. P., M. K., G. J. i I. R., pri nailasku vozila okrivljenog, sklonili iz kordona na dvije strane, čime je okrivljeni silom oslobodio prolaz, da bi nakon toga nastavio kretanje i došao do kordona policije Interventne jedinice Nikšić, u kojem su se nalazili oštećeni P. V., M. K., G. B. i S. U., koji su se sklonili u stranu, iz straha da in ne zahvati vozilom, sud je utvrdio iz iskaza svjedoka oštećenih P. V., M. K., G. B., Saše Uskokovića, S. P., M. K., G. J., I. R. i E. E., službenika Uprave policije, koji su u bitnom na identičan način opisali kritični događaj, iz kojih proizilazi da su pružali asistenciju Komunalnoj policiji, i da su nailaskom vozila okrivljenog morali da se sklone, kako ih ne bi zahvatio vozilom, pri čemu je okrivljeni nakon prolaska vozilom prvog kordona zaustavio vozilo, što ni sam okrivljeni ne spori navodeći da je krenuo malom brzinom prema kordonu, koji se nalazio ispred njega, te da su se policajci micali ispred auta, a što je potvrđeno i Službenom zabilješkom Uprave policije CB Podgorica Posebna jedinica policije Ku. br. 790/2015 od 17. 10. 2015. godine, Službenom zabilješkom Uprave policije CB Nikšić Ku. br. 790/2015 od 17. 10. 2015. godine, te izvršenim uvidom u CD snimke predmetnog događaja. </span><span class="span1">Takođe, da je službenik policije oštećeni E. E., kada se okrivljeni nakon prolaska prvog kordona vozilom zaustavio, pokušao da otvori vrata od njegovog vozila i izvede ga van i da je okrivljeni u tom trenutku nastavio kretanje, sud je utvrdio iz iskaza svjedoka oštećenog E. E., koji je naveo da je prišao vozačevim vratima, i pokušao da ih otvori i da vozača spriječi da dalje nastavi vožnju, ali u tome nije uspio već je vozača nastavio kretanje prema bini, a što je potvrđeno i sadržinom CD snimka gdje se vidi da je jedno lice prilazi vozilu, nakon čega vozilo nastavlja kretanje, kao i navoda odbarane okrivljenog da mu je jedan policajac, koji je bio u civilu u crnoj kožnoj jakni, pokušao da otvori vrata od vozila. Da su službenici policije, oštećeni kritičnog dana vršili poslove javne bezbijednosti, odnosno pružali asistenciju Komunalnoj policiji prilikom uklanjanja privremenih objekata ispred zgrade Skupštine Crne Gore, koju dužnost su obavaljali u okviru svojih ovlašćenja, sud je utvrdio iz iskaza svjedoka oštećenih P. V., M. K., G. B., S. U., S. P., M. K., G. J., I. R. i E. E. i Rješanja CB Podgorica br. 01-224/15-26759/2 od 16. 10. 2015 godine kojim je usvojen zahtjev Komunalne policije za pružanje asistencije. Preduzimajući navedene radnje, okrivljeni je ostvario sve elemente krivičnog djela sprječavanje službenog lica u vršenju službene radnje u pokušaju iz čl. 375 st. 3 u vezi st. 1 u vezi čl. 20 Krivičnog zakonika Crne Gore.</span>
</p>
<p>
<span class="span1">Pored utvrđenih objektivnih elemenata bića krivičnog djela, okrivljeni je ostvario i sve subjektivne elemente prilikom izvršenja predmetnog krivičnog djela, jer je bio svjestan da postupajući na način bliže predstavljen izrekom presude silom sprečava službena lice u vršenju službene radnje, a što je i htio, tako da je postupao sa direktnim umišljajem, ali&nbsp;kako su u konkretnom slučaju&nbsp;službenici policije ipak završili službenu radnju, odnosno omogućili Komunalnoj policiji da ukloni privremene objekte, što je utvrđeno iz iskaza svjedoka oštećenih P. V., G. B. i I. R., to je krivično djelo ostalo u pokušaju.</span>
</p>
<p>
<span class="span1"> U skladu sa utvrdjenim činjeničnim stanjem na glavnom pretresu, sud je izmijenio činjenični opis optužnog akta navodeći da je oštećeni E. E., pokušao da otvori vrata od vozila okrivljenog i izvede ga van, nakon što je on prošao prvi kordon, a što nesumnjivo proizilazi iz iskaza oštećenog E. E., uvida u CD snimak predmetnog događaja i odbrane okrivljenog, pri tom vodeći računa da ne prekorači optužbu i ne povrijedi njen objektivni identitet s obzirom da je izmijenjeni opis djela u izreci presude ostao u granicama onih činjenica i okolnosti na kojima se optužba zasniva, a iz kojih proizilazi zakonsko obilježje krivičnog djela stavljeno okrivljenom na teret, a izmjena se odnosi samo na hronologiju događaja.</span>
</p>
<p>
<span class="span1">Sud je cijenio navode odbrane okrivljenog da je svojim vozilom pošao prema kordonu policije kako bi probao da odvuče pažnju policije da ne bi tukli demonstrante, te da je kada je prilazio vidio kolege K. i E. kako leže na asvaltu a policija ih tuče i želio je da pomogne, ne želeći nikog da povrijedi, pa sud nalazi da isti ne utiču na drugačije presuđenje, jer je okrivljeni bez obzira na motiv, svojim ponašanjem ostvario sve elemente krivičnog djela stavljeno mu na teret, pri čemu je okrivljeni u svojoj odbrani u predhodnom postupku naveo da je oko 05:30 časova, dok se nalazio kući u Zagoriču, dobio telefonski poziv od stranačkog kolege da dođe na mjesto protesta ispred Skupštine, i to je za njega bio uznemirujući poziv, jer mu je kolega kazao da je došla policija da ukloni šatore, pa je očigledno na lice mjesta pošao sa namjerom da to onemogući, jer u tom trenutku, a i prilikom ulaska u Ul. Stanka Dragojevića, gdje je saobraćaj bio privremeno zabranjen, nije ni mogao znati da li su njegove kolege ili neko od demonstranata ugroženi. </span>
</p>
<p>
<span class="span1">Sud je cijenio navode branioca okrivljenog date u završnoj riječi da u radnjama njegovog branjenika nema elementata bića krivičnog djela stavljenog mu na teret, jer </span><span class="span1">nije upotrijebio nikakvu silu niti prijetnju prema službenim licima a pripadnici policije nisu obavljali ni jedan zadatak nabrojan u st. 3, te da kod njegovog branjenikanije postojao ni subjektivni element koji je potreban za izvršenje ovog djela, a jedino što je njegov branjenik napravio grešku tog jutra što nije poštovao znak Stop od strane policije i ušao u zonu tamo gdje nije dozvoljeno svojim autom i napravio prekršaj, za koji je jedino mogao odgovarati, te da je njegov branjenik naišao sa vozilom oko 06:00 časova i da je nesporno je da je to bilo prije 06:30 časova, prema tome u vremenskom intervalu prije započinjanja u formalnom smislu asistencije Komunalne policije, shodno Rješenju Uprave policije,  tako da nije mogao ni pokušati niti spriječiti nekoga da nešto vrši, kad to već nije bilo ni počelo u formalnom smislu, pa iste nije prihvatio, jer je iz provedenih dokaza, nesumnjivo utvrđeno da je okrivljeni svojim radnjama ostvario kako objektivne, tako i subjektivne elemente krivičnog djela stavljenog mu na teret, kako je to predhodno detaljno objašnjeno, pa se ne može govoriti o prekršaju a iz provedenih dokaza-iskaza svjedoka, svjedoka oštećenih, službenih zabilješki i CD snimaka, nesumnjivo je utvrđeno da je radnja uklanjanja privremenih objekata uz asistenciju službenika Uprave policije, koju su obavljali u okviru svojih ovlašćenja, već bila započeta, a što je i okrivljenom očigledno bilo poznato, pa je za postojanje krivičnog djela, bez uticaja da li je formalno započeta u 06:00 ili u 06:30 časova. Navodi branioca da je konkretnom prilikom bila primijenjena bezobzirna sila prema okrivljenom i da mu je uništeno vozilo, su bez uticaja na presuđenje ove krivično pravne stvari, jer poštujući načelo optužbe, sud nije mogao utvrđivati činjenice vezane za postupanje policije nakon što je okrivljeni izvršio krivično djelo, već će se to eventualno rješavati u drugom postupku. Sud je cijenio i ostale navode branica date u završnoj riječi, pa je nalazeći da je postupak prema okrivljenom kako u tužilaštvu, tako i pred sudom, sproveden na zakonit način, zaključio da su isti bez uticaja na drugačiju odluku suda.</span>
</p>
<p>
<span class="span1">Sud je cijenio i provedene dokaze - Službenu zabiješku Uprave policije CB Podgorica Odjeljenja bezbjednosti kriminalističke policije Stanice kriminalističke policije za krim. tehniku i uviđaje Ku. br. 790/2015 od 17. 10. 2015. godine, fotodokumentaciju Uprave policije - Centra bezbjednosti Podgorica br. 64-28-244-1848/2845 od 17. 10. 2015. godine i potvrdu o oduzetim predmetima, pa nalazi da isti nisu od uticaja na drugačije presuđenje, imajući u vidu da se navedeni dokazi odnose na radnje policije koje su uslijedile nakon predmetnog događaja. </span>
</p>
<p>
<span class="span1">Sud nije prihvatio predlog odbrane za dopunu dokaznog postupka saslušanjem svjedoka K. P., B. B., D. V., D. Ž., M. Đ., D. K., V. E. i I. B., nalazeći da provedenim dokazima nesumnjivo uvrđeno činjenično stanje pa bi saslušanje predloženih svjedoka vodilo nepotrebnom odugovlačenju postupka.</span>
</p>
<p>
<span class="span1">Prilikom izbora vrste i visine kazne sud je cijenio sve okolnosti iz čl. 42 Krivičnog zakonika Crne Gore, koje su od uticaja da kazna bude manja ili veća pa je od olakšavajućih okolnosti na strani okrivljenog N. B. cijenio njegovu mladost u vrijeme izvršenja djela, ranije dobro ponašanje i s tim u vezi neosuđivanost, što je sud utvrdio iz izvoda iz kaznene evidencije na ime okrivljenog, stav oštećenog I. R., koji se nije pridružio krivičnom gonjenju, dok otežavajućih okolnosti sud nije našao, pa je cijeneći prednje olakšavajuće okolnosti kao naročito olakšavajuće, sud okrivljenom primjenom čl. 45 i 46 Krivičnog zakonika Crne Gore ublažio kaznu ispod zakonskog minimuma i osudio ga na kaznu zatvora u trajanju od 3 (tri) mjeseca. Sud je uvjerenja da je ovako izrečena kazna adekvatna težini izvršenog krivičnog djela i ličnosti okrivljenog kao izvršioca, te da će se u svemu ostvariti svrha kažnjavanja, kako sa gledišta specijalne tako i generalne prevencije, odnosno da će se ovako izrečenom kaznom na okrivljenog dovoljno uticati da u buduće ne vrši ovakva ili </span><span class="span1">slična krivična djela, te da će se istovremeno ostvariti uticaj i na druge da ne vrše krivična djela, čime će se u cjelosti ostvariti svrha kažnjavanja iz čl. 32 Krivičnog zakonika Crne Gore u okviru opšte svrhe izricanja krivičnih sankcija iz čl. 4 st. 2 Krivičnog zakonika Crne Gore.</span>
</p>
<p>
<span class="span1">Odluka o trškovima krivičnog postupka donijeta je shodno čl. 226 u vezi čl. 229  Zakonika o krivičnom postupku, pa je okrivljeni obavezan da plati iznos od 30,00 eura na ime paušala kao dijela troškova krivičnog postupka, koji je odmjeren shodno dužini trajanja postupka, složenosti predmeta i imovinskim prilikama okrivljenog.</span>
</p>
<p>
<span class="span1">Na osnovu navedenog, a smislu čl. 374 Zakonika o krivičnom postupku, odlučeno je kao u izreci presude.</span>
</p>
<p>&nbsp;</p>
<p>
<span class="span1">                  OSNOVNI SUD U PODGORICI, dana  12. 04. 2016. godine.</span>
</p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:2.7in;text-align:center;vertical-align:top">
<div style="text-align:center;">
<span class="span1">ZAPISNIČAR:</span>
</div>
</td><td style="width:3.75in;text-align:center;vertical-align:top">
<div style="text-align:center;">
<span class="span1">S U D I J A:</span>
</div>
</td>
</tr>
<tr style="">
<td style="width:2.7in;text-align:center;vertical-align:top">
<div style="text-align:center;">
<span class="span1">Danijela Rajković,s.r.</span>
</div>
<p>&nbsp;</p>
</td><td style="width:3.75in;text-align:center;vertical-align:top">
<div style="text-align:center;">
<span class="span1">Željka Jovović,s.r.</span>
</div>
</td>
</tr>
<tr style="">
<td style="width:1.95in;vertical-align:top">
<div>
<span class="span1">PRAVNA POUKA:</span>
</div>
</td><td style="width:3.5in;vertical-align:top">
<div>
<span class="span1">Protiv ove presude dozvoljena je žalba u roku od 8 dana od dana prijema pismenog otpravka iste, preko ovog suda, Višem sudu u Podgorici.</span>
</div>
<p>&nbsp;</p>
</td>
</tr>
</tbody></table>
<p></p>
<p>
<span class="span1">                                    ZTO: Danijela Rajković</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:2.7in;text-align:center;vertical-align:top">
<div style="text-align:center;">
<span class="span1">ZAPISNIČAR:</span>
</div>
</td><td style="width:3.75in;text-align:center;vertical-align:top">
<div style="text-align:center;">
<span class="span1">S U D I J A:</span>
</div>
</td>
</tr>
<tr style="">
<td style="width:2.7in;text-align:center;vertical-align:top">
<div style="text-align:center;">
<span class="span1">Danijela Rajković</span>
</div>
<p>&nbsp;</p>
</td><td style="width:3.75in;text-align:center;vertical-align:top">
<div style="text-align:center;">
<span class="span1">Željka Jovović</span>
</div>
<p>&nbsp;</p>
</td>
</tr>
</tbody></table>
<p></p>
<p>
<span class="span1">DN-a: Po primjerak presude dostaviti:</span>
</p>
<p>
<span class="span1">- ODT Podgorica,</span>
</p>
<p>
<span class="span1">- Okrivljenom,  braniocu,</span>
</p>
<p>
<span class="span1">- Oštećenima po pravosnažnosti,</span>
</p>
<p>
<span class="span1">- A/a.</span>
</p>
<p>
<span class="span1">Postupljeno dana ______________</span>
</p>
<p>
<span class="span1">Radnik suda __________________</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>