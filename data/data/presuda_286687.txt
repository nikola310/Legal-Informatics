<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{color:#000000;font-size:12pt;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:center;">
<span></span>
</p>
<p style="text-align:right">
<span class="span1">K. br. 15/16</span>
</p>
<p style="text-align:center;">
<span class="span1">U IME CRNE GORE</span>
</p>
<p>&nbsp;</p>
<p>
<span class="span1">Osnovni sud u Podgorici, sudija pojedinac Rade Ćetković, uz učešće Edine Kraje kao zapisničarke, u krivičnom postupku protiv okrivljenog Z. R., zbog krivičnog djela laka tjelesna povreda iz čl. 152 st. 2 u vezi st. 1 Krivičnog zakonika Crne Gore, nakon javnog glavnog pretresa održanog dana 14.02.2017. godine, u prisustvu zastupnice optužbe Anđe Radovanović - savjetnice u Osnovnom državnom tužilaštvu Podgorica i okrivljenog, njegovog branioca adv. D. M. i punomoćnice oštećenog R. V. adv. M. Ž., po zamjeničkom punomoćju adv. O. M., dana 17.02.2017. godine izrekao je i objavio</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p>&nbsp;</p>
<p>
<span class="span1">Okrivljeni: Z. R., JMB ............., od oca P. i majke Z., rođene D., rođen ... godine u P., sa prebivalištem u P. – ul. .., državljanin Crne Gore, razumije crnogorski jezik, a koji je i njegov jezik, razveden, bez djece, pismen, završio visoku školu, zaposlen, srednjeg imovnog stanja, osuđivan presudom Osnovnog suda u Podgorici K. br. 839/13 od 10.10.2014. godine zbog krivičnog djela uništenje i oštećenje tuđe stvari iz čl. 253 st. 1 Krivičnog zakonika (uslovna osuda), protiv kojeg se ne vodi postupak za drugo krivično djelo.</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">Kriv je</span>
</p>
<p>&nbsp;</p>
<p>
<span class="span2">&nbsp;</span>
</p>
<p>
<span class="span2">Što je:</span>
</p>
<p>
<span class="span2">Dana 02.09.2015. godine, oko 14,30 časova, u ul. .., u Podgorici, svjestan svog djela čije je izvršenje htio i znajući da je isto zabranjeno, opasnim oruđem lako tjelesno povrijedio oštećenog V. R., na način što je krampom – sredstvom podobnim da tijelo teško povrijedi ili zdravlje teško naruši, zamahnuo u pravcu oštećenog u namjeri da ga udari, nakon čega je oštećeni podigao ruke kako bi spriječio udarac, tako da ga je okrivljeni krampom samo zakačio u predjelu glave, a zatim ga polomljenom staklenom flašom – sredstvom podobnim da tijelo teško povrijedi ili zdravlje teško naruši dva puta ubo u predjelu desne ruke i desne noge, nanoseći mu laku tjelesnu povredu u vidu oguljotine kože u lijevoj polovini </span><span class="span1">tjemenog </span><span class="span2">predjela dužine 3 mm, dvije ubodne rane tačkastog izgleda u predjelu desne nadkoljenice i ubodne rane u predjelu desne podlaktice dužine 5 mm, </span>
</p>
<p>&nbsp;</p>
<p>
<span class="span2">-čime je izvršio krivično djelo laka tjelesna povreda iz čl. 152 st. 2 u vezi st. 1 Krivičnog zakonika Crne Gore.</span>
</p>
<p>
<span class="span2">&nbsp;</span>
</p>
<p>
<span class="span2">Pa mu sud za navedeno krivično djelo primjenom  čl. 4 st. 2, čl. 42 st. 1, čl. 52 st. 2, čl. 53 i čl. 54 Krivičnog zakonika Crne Gore i čl. 226, čl. 229 i čl. 374 Zakonika o krivičnom postupku, izriče </span>
</p>
<p>
<span class="span2">  </span>
</p>
<p style="text-align:center;">
<span class="span2">USLOVNU OSUDU</span>
</p>
<p>
<span class="span2"> </span>
</p>
<p>
<span class="span2">Kojom mu utvrđuje kaznu zatvora u trajanju od 3 (tri) mjeseca i istovremeno određuje da se ona neće izvršiti, ako okrivljeni u roku od 1 (jedne) godine po pravosnažnosti presude ne učini novo krivično djelo. </span>
</p>
<p>
<span class="span2">            </span>
</p>
<p>
<span class="span2">Obavezuje se okrivljeni da plati na ime troškova krivičnog postupka iznos od 138,00 €, u roku od 15 dana po pravosnažnosti presude, pod prijetnjom prinudnog izvršenja</span><span class="span1">, kao i troškove na ime nagrade i nužnih izdataka punomoćnice oštećenog o čijoj visini će sud odlučiti posebnim rješenjem shodno čl. 227 st. 2 Zakonika o krivičnom postupku.</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span2">O b r a z l o ž e nj e</span>
</p>
<p>&nbsp;</p>
<p>&nbsp;</p>
<p>
<span class="span2">Optužnim predlogom Osnovnog državnog tužilaštva Podgorica Kt. br. 1058/15 od 18.01.2016. godine, okrivljenom Z. R. stavljeno je na teret izvršenje krivičnog djela laka tjelesna povreda iz čl. 152 st. 2 u vezi st. 1 Krivičnog zakonika Crne Gore. Zastupnica optužbe je na glavnom pretresu izmijenila činjenični opis optužnog predloga na način što je umjesto riječi "lijevoj polovini čeonog predjela" stavila riječi "lijevoj polovini tjemenog predjela". U završnoj riječi je ostala pri preciziranom optužnom predlogu i predložila sudu da okrivljenog oglasi krivim i osudi u skladu sa zakonom.</span>
</p>
<p>
<span class="span2">Okrivljeni Z. R. je u odbrani datoj u prethodnom postupku i na glavnom pretresu u bitnom saglasno naveo da njegova porodica sa porodicom V. već tri godine ima imovinski spor koji je uzrok njihovih loših odnosa. Kritični događaj se desio početkom septembra 2015. godine kada su njegov otac, brat i on napravili ogradu od pletene žice i jedan njen kraj vezali za njihovu postojeću ogradu, a drugi za kolac koji je on pobio uz ogradu V.. Na tom stubu postavio je tablu sa natpisom "Privatan posjed" i na taj način su onemogućili V. da vozilom ulaze u svoje dvorište, nakon čega su odmah pozvali K. policiju da dođe i riješi slučaj. Nakon toga je otišao do grada, a kada se vratio vidio je da je ograda porušena. Njegov brat D. R. ga je obavijestio da je istu porušio M. V.. Pozvao je policiju i u njihovom prisustvu je vratio ogradu na isto mjesto. Nakon toga došla je Komunalna policija i dok je sačinjavala zapisnik došli su R. i M. V. i ponovo porušili ogradu uz psovke koje su bile upućene njemu, njegovom bratu i ocu, a službenici Komunalne policije su mu rekli da će biti podnijeta prijava protiv njegovog oca P. R. zbog drva koja su bila istovarena na putu i zbog te ograde, te da će donijeti rješenje o njihovom uklanjanju. Po odlasku Komunalne policije, uzeo je kramp kako bi popravio ogradu koju su V. prethodno porušili, a za njim su išli njegov brat D. R. i otac P. R.. U trenutku kada je prišao porušenoj ogrdadi prišao mu je oštećeni R. V. i uhvatio ga za kramp koji je nosio u ruci i isti mu je oteo iz ruke, na način što ga je okrenuo naopako, tj. uhvatio ga za metalni dio i zamahnuo da ga udari držalom u čemu nije uspio, jer se on povukao, a u tom trenutku je pritrčao brat oštećenog, M. V., držeći u ruci flašu od piva. Kada je prišao, M. V. je udario njegovog oca P. R. rukom, od kog udarca je njegov otac pao na zemlju, a potom je uhvatio njega i oborio ga na zemlju. Sve je trajalo vrlo kratko u desetak sekundi. Dok je bio na zemlji M. V. je bio na njemu i ugrizao ga je u predjelu podlaktice, a potom i u predjelu desnog ramena sa prednje strane, a pokušavao je i da ga ubode prstima u oči. Njegov otac Pa. R., koji je u međuvremenu </span><span class="span2">ustao sa zemlje, je pokušavao da skloni M. V. sa njega, a u tome su mu pomogle komšije. Kada je ustao sa zemlje vidio je da se uz žičanu ogradu rvaju njegov brat D. i oštećeni, pa je trčećim korakom prišao kako bi pomogao svom bratu. Tom prilikom je udario nekoliko puta oštećenog pesnicom u predjelu glave, a kako ga je u toj gužvi neko gurnuo, oštećeni je uspio da ga uhvati u grif. Leđima je bio naslonjen na ogradu, i tada mu je prišao M. V. i udario ga u glavu, i to dva puta nogom, a jednom koljenom. Dok je zadobijao udarce u glavu jedan od njih ga je zakačio u predjelu prstiju desne šake, jer je poslije prvog udarca desnu ruku podigao preko lica koliko je mogao da bi se zaštitio. Ne zna kako je sve to prestalo, misli da su ih razdvojile komšije, među kojima je bila i žena oštećenog koja ga je sve vrijeme držala sa leđa oko struka i vikala "Nemoj molim te". Negirao je da je bilo koga udarao krampom, niti je oštećenog udario slomljenom pivskom flašom. Oštećeni nakon kritičnog događaja nije imao bilo kakvih vidljivih povreda, ali ga je i pored toga nakon događaja vidio u bolnici. U završnoj riječi je naveo </span><span class="span1">da između njegove porodice i porodice oštećenog postoji problem koji nadležene inspekcije i državne službe ne mogu da riješe već 4 godine, te da je upravo iz tog razloga on toga dana tri puta išao sa krampom da pobode kolac uz ogradu. Ne interesuje ga da li će biti osuđen za djelo koje mu je optužbom stavljeno na teret ili ne, samo želi da se problem koji postoji, a koji nadležni već duži vremenski period ne mogu da riješe, okonča. Smatra da su navodi okrivljenog da ga je udario krampom u predjelu glave nelogični, jer je kramp težak 4 do 5 kg, a oštećeni je na glavi imao povredu širine od nekoliko milimetara, pa da je zaista došlo do udarca krampom povreda bi bila znatno teža. </span>
</p>
<p>
<span class="span1">Branilac okrivljenog je u završnoj riječi naveo da smatra da dokazima izvedenim na glavnom pretresu nije dokazano da je okrivljeni počinio krivično djelo koje mu se stavlja na teret, te da optužba nema utemeljenje u zdravoj logici, jer da je okrivljeni udario oštećenog krampom po glavi onda povrede oštećenog ne bi bile lake tjelesne povrede, već u najmanju ruku teške tjelesne povrede koje bi bile najverovatnije sa fatalnim ishodom. Osim toga, nije logično da je okrivljeni mogao istovremeno, ili pak jednu za drugom u veoma malom vremenskom intervalu, nanijeti povredu oštećenom ubodom slomljenom staklenom flašom u predjelu desne ruke i desne noge. Iskaz svjedoka oštećenog i svjedoka Milorada Vujovića su neistiniti, a iskazi ostalih svjedoka su neupotrebljivi, jer isti nisu vidjeli kako okrivljeni udara oštećenog. Odbrana smatra da su povrede kod oštećenog nastale kao posledica tuče i rvanja između okrivljenog i oštećenog, a nikako kao posledica udara krampom ili ubodom slomljenom flašom, dok su povrede glave oštećenog mogle nastati jedino kao posledica udara pesnicom i noktom ili udarom o betonski cok ograde prilikom pada na ogradu ili nakon pada prilikom rvanja udarom o betonski cok ili neki drugi tvrdi predmet, dok su povrede oštećenog na desnoj ruci i desnoj nozi nastale kao posledica uboda na šiljak žice od pletene ograde na koju su pali i rvali se okrivljeni i oštećeni, jer je prilkom pada moralo doći do deformacije žičane ograde i samim tim „iskakanja“ određenih šiljaka žice na žičanoj ogradi. U prilog navedenog zaključka odbrane da su povrede na desnoj ruci i desnoj nozi nastali ubodom šiljka žice idu navodi vještaka medicinske struke koji je u svom izjašnjenju na glavnom pretresu naveo da su ove povrede mogle nastati „šilom, ekserom, vrhom noža, vrhom precvikovanog parčeta čelične žice“. Konačno, intezitet povređivanja bilo glave, odnosno noge i ruke su po vještaku veoma mali, tako da i to upućuje na zaključak odbrane o načinu i mehanizmu povređivanja oštećenog. Pojašnjenja vještaka koja se tiču povrede na glavi oštećenog da su ista mogla nastati i krampom su u domenu teorije. Imajući u vidu naprijed navedeo predložio je sudu da donese presudu kojom će okrivljenog osloboditi optužbe.</span>
</p>
<p>
<span class="span1">Sud je u dokaznom postupku saslušao svjedoka oštećenog R. V., saslušao svjedoke: P. R., D. R., M. V., A. V., V. R., S. G., M. K., S. K., M. Š. i I. Š., saslušao vještaka medicinske struke dr K. N. koji je pročitao svoj nalaz i mišljenje od 07.10.2015. godine, </span><span class="span1">pročitao: medicinsku dokumentaciju JZU KC CG Urgentni centar na ime oštećenog, tri službene zabilješke Uprave policije CB Podgorica UPT br. 2443/15 od 02.09.2015. godine, izvod iz registra kaznenih evidencija Ministarstva pravde KE 121/16 od 25.01.2016. godine i presudu Osnovnog suda u Podgorici K. br. 839/13 od 10.10.2014. godine.</span>
</p>
<p>
<span class="span1">Svjedok oštećeni R. V. je u iskazu datom u prethodnom postupku i na glavnom pretresu u bitnom saglasano naveo da je dana 02.09.2015. godine, u ul. .., kada je prilazio svojoj kući primijetio da je postavljena pletena žica koja je bila zakačena za metalni stub koji se nalazio u dvorištu kuće njegove majke, dok je drugi dio žice bio zakačen za stub koji se nalazio u dvorištu kuće porodice R.. Na žici je bio postavljen natpis "Privatan posjed", pa je pretpostavio da je žicu postavio neko iz porodice R., sa kojom on i njegov brat već druži vremenski period imaju konflikte zbog imovinskog spora. Kako mu je bilo onemogućeno da dođe do kuće svoje majke, sklonio je žicu, a u tom trenutku je došao i njegov brat M., pa su zajedno sklonili par panjeva kako bi mogli kolima da dođu do dvorišta. Tada je čuo glas okrivljenog Z. R., koji je prijetio i vrijeđao njegovog brata Milorada, govoreći mu: "Odrobijaću onoga ko pomjeri ogradu". Potom je M. pozvao policiju, a svo vrijeme do dolaska policije okrivljeni je vikao i prijetio. Na lice mjesta su tada došli otac i brat okrivljenog - P. i D. R., koji su započeli svađu govoreći im da su im uzurpirali zemlju. Nakon odlaska službenika policije i Komunalne policije, koji su na licu mjesta boravili kratko i opomenuli ih da ne dođe do daljeg konflikta, on je ostao da razgovara sa P. R., i u jednom trenutku je primijetio da je okrivljeni iz svog dvorišta uzeo kramp govoreći "Idem da prekopam cijelu ulicu". Kada je završio razgovor sa P., uputio se prema kući svoje majke, i u tom trenutku mu je prišao okrivljeni, počeo da viče i da mu prijeti, govoreći "Pičke jedne, vi ćete meni da zabranite da kopam", a zatim je zamahnuo krampom u predjelu njegove glave u namjeri da ga udari, ali kako je on podigao obje ruke i uspio da uhvati dršku krampe, samo ga je zakačio u predjelu glave. Odmah potom osjetio je da ga je neko uhvatio sa leđa preko ruku, a okrivljeni je u tom trenutku pokušavao da ga udari pesnicama, ali je i te udarce uspio da izbjegne, jer je u ruci držao kramp. Tada je naišao M. kako bi ih razdvojio, ali je tada okrivljeni fizički nasrnuo i na njega i više puta ga udario pesnicama u predjelu glave. Bio je skoncentrisan na to da se istrgne iz ruku lica koje ga je držalo i kada je to uspio vidio je da ga drži D. R., kojeg je potom uhvatio u grif i držao ga jedno vrijeme, ali ga nije udarao. Za to vrijeme se okrivljeni nalazi na zemlji, M. V. je u polučučećem položaju bio iznad okrivljenog, a P. R. je udarao M. pesnicama po glavi. Tada je došao njihov komšija kojeg zovu Š. K., i molio ga da pusti D., što je on i uradio, ali mu je u tom trenutku ponovo prišao okrivljeni u namjeri da ga udari, ali je on uspio da ga uhvati u grif i nasloni ga na njihovu ogradu. Dok ga je tako držao vidio je da on u desnoj ruci drži pivsku flašu koja je bila prazna i koju je pokušavao da slomi na način što je nekoliko puta sa njom udario u betnoski dio ograde, pa se flaša slomila, nakon čega ga je okrivljeni sa istom ubo u predjelu ruke i desne butine. Pozvao je brata u pomoć, pa je isti pritrčao i udario okrivljenog koji je nakon toga ispustio flašu. Neko od okupljenih komšija ih je razdvojio, a kasnije su okrivljenog odveli u njegovo dvorište i tako je prestao kritični događaj. Nakon toga su mu u Urgentnom centru ljekari konstatovali povrede u predjelu glave iznad lijevog uha, i u predjelu podlaktice i butine. Na glavnom pretresu je dodao da je vidio da je kritičnom događaju prisustvovao samo M. K. sa svojim psom, a nije se mogao sjetiti da su tu bile prisutne i ostale komšije, kao ni njegova supruga, iako mu je ista kasnije rekla da je i ona bila tu. Okrivljeni je stajao sa njegove lijeve strane, a on je želio da prođe pored njega i u jednom trenutku, nakon što ga je okrivljeni opsovao, primijetio da je isti zamahnuo da ga udari krampom, pa je pokušao da izbjegne taj udarac tako što je izvio svoje tijelo kako bi se udaljio od njega i podigao ruke refleksno iznad glave, čime je amortizovao udarac koji je zadobio od okrivljenog, nakon čega ga je metalni dio krampa zakačio po glavi, pa se on usredsredio i kramp uhvatio svojim rukama za dršku. Nije se </span><span class="span1">mogao sjetiti kojim dijelom ruke je uspio da amortizuje udarac krampa, niti da li ga je po glavi zakačio špic ili bočni dio metalnog dijela krampa, a ovo iz razloga što mu je okrivljeni stajao sa strane i što nije očekivao takvu njegovu rekaciju. Siguran je da zamah nije bio odozdo prema gore, već da je bio odozgo prema dolje, ali ne vertikalno, već u koso sa strane. Okrivljenog je držao desnom rukom u grif i njihova tijela su bila u savijenom položaju ka naprijed i okrivljeni je tada slomio flašu i ubo ga grlićem u predjelu desne butine i desne podlaktice. Nije primjetio odakle se stvorila flaša u ruci okrivljenog. U završnoj riječi je naveo da ga okrivljeni nije istovremeno udarao krampom i ubo slomljenom flašom, već se to odvijalo u dva odvojena navrata. Okrivljenog je držao u grif, tako da je položaj tijela okrivljenog bio ispod njegovog, pa zbog toga ne postoji mogućnost da je povredu glave zadobio padom ili udarcem u betonski cok ograde koji je od zemlje uzdignut nekoliko centimetara, jer bi to značilo da se okrivljeni u tom trenutku nalazio ispod zemlje. Nisu logični navodi odbrane da su njegove povrede na butini i ruci nastale ubodom žice, jer nakon što su njega i okrivljenog razdvojili, okrivljenog su prevukli upravo preko žičane ograde, a isti tom prilikom nije zadobio nikakve povrede leđa, niti su mu konstatovani bilo kakvi ubodi. </span>
</p>
<p>
<span class="span1">Punomoćnica oštećenog se u završnoj riječi pridružila završnoj riječi zastupnice optužbe, ukazala na otežavajuće okolnosti na strani okrivljenog, tražila troškove postupka, i istakla da će oštećeni imovinskopravni zahtjev ostvarivati u redovnom parničnom postupku.</span>
</p>
<p>
<span class="span1">Svjedok M. V. je u iskazu datom u prethodnom postupku i na glavnom pretresu u bitnom saglasno naveo da stanuje u ul. .i da su komšije sa porodicom okrivljenog, sa kojom već duže vrijeme imaju sukob zbog imovinskog spora koji je vođen pred Osnovnim sudom u Podgorici. Kritičnog dana prilaz njegovoj kući je bio potpuno onemogućen na način što su drva za ogrijev bila istovarena na ulici, a sa druge strane ulice je bila postavljena žičana ograda, i to tako što je jedan dio ograde bio zakačen za metalni stub koji se nalazio u dvorištu njegove kuće, a drugi dio za stub koji se nalazio u dvorištu kuće porodice R.. Prišao je ogradi i raskačio je, a potom pozvao policiju i Komunalnu policiju, koji su došli i obavili razgovor sa njim i sa članovima porodice R., opomenuli ih i otišli, ali nisu uklonili navedene prepreke. Kada je ušao u kuću, čuo je kako okrivljeni viče i prijeti, govoreći da će odrobijati onoga ko mu skloni žicu, pozivajući ga da izađe da se potuku i da na taj način riješe problem. Nakon izlaska iz kuće i verbalne prepirke, prijetnji i vrijeđanja od strane okrivljenog, ponovo je pozvao policiju i Komunalnu policiju, koji su odmah došli, a urbzo potom došao je i oštećeni. Po odlasku službenika policije koji ponovo nisu ništa preduzeli, on i oštećeni su bili prinuđeni da uklone ogradu kako bi oštećeni svojim vozilom prišao do kuće njihove majke, a tada su pokušali i da razgovorom riješe stvar sa P. R., ali u tome nisu uspjeli. Nakon toga je ušao u kuću, dok je oštećeni ostao ispred. Nakon par minuta je izašao na terasu i vidio je okrivljenog koji je u rukama držao kramp i istim zamahnuo, ali zbog drveća koje se nalazilo pored okrivljenog nije mogao vidjeti na koga je zamahnuo, već je samo čuo glas supruge oštećenog - A. V. koja je viknula: "Kuku, ubiše ga", pa je zaključio da se radi o oštećenom i odmah je otrčao do njega. Tamo je zatekao brata okrivljenog - D. R., koji je sa leđa preko ruku držao oštećenog, koji je krvario u predjelu iznad uva, a on je stao između okrivljenog i oštećenog, kako bi ih razdvojio. U tom trenutku ga je okrivljeni fizički napao, pa je došlo do tuče između njih dvojice. Nakon toga su ih razdvojili M. K. i njegov sin S., kao i još neki komšija kojem ne zna ime. Tada je vidio da je okrivljeni fizički napao oštećenog, a oštećeni je, braneći se, okrivljenog prvo odgurnuo na ogradu, a zatim ga uhvatio u grif i tako ga držao. Oštećeni ga je dozivao, govoreći: "M., spašavaj, M., ubi me", iz kog razloga se on istrgao komšijama koji su ga držali i prišao okrivljenom i oštećenom. Vidio je da okrivljeni u desnoj ruci drži polomljenu pivsku flašu, kojom je ubo oštećenog u predjelu desne butine, na šta je on reagovao na </span><span class="span1">način što je nogom, a potom i koljenom udario okrivljenog u predjelu glave. Kada je okrivljeni ispustio flašu iz ruku, on je prestao da ga udara, i tako je prestao kritični događaj. Pored kuće porodice R. nalazi se kafana ispred koje se nalazilo mnogo flaša, pa je jednu od njih kritičnom prilikom uzeo okrivljeni i istom napao oštećenog. Kritičnom događaju prisustvovalo je dosta komšija, među kojima su bili M. K., V. R. i moler I., čijeg prezimena se nije mogao sjetiti. Na glavnom pretresu je dodao da je nakon što su ga M. K. i njegov sin S. sa još nekim komšijama razdvojili od okrivljenog i udaljili do obližnjeg kafića, primijetio da iz dvorišta K. izlazi veliki pas rase K. korso i kreće prema njemu, pa je u tom trenutku uzeo dvije flaše, jer tu nije bilo kamena ili nekog drugog predmeta, kako bi se odbranio od ovog psa, pa je jednom flašom gađao u pravcu psa, ta flaša se razbila i pas je pobjegao, dok je drugu flašu odbacio u pravcu obliženjeg bora. Dok je trajao kritični događaj primjetio je da je M. K. uzeo kramp i bacio ga u njihovo dvorište pored bunara. Čitav događaj je trajao par minuta i nije vidio da je okrivljeni uzimao flašu iz kafića i nije vidio momenat kad okrivljeni lomi flašu, ali je i pored toga izveo zaključak da je grlić flaše koji je vidio u ruci okrivljenog upravo od jedne od ovih flaša koje su se nalazile ispred kafane. Vidio je da okrivljeni ima kramp u ruci i da ima namjeru da kopa put i vidio je kako se od zamaha krampa pomjera grana od smokve, pa mu je prva pomisao bila da okrivljeni želi da kopa asfalt, a tek nakon što je žena oštećenog povikala "Miro, ubiše ga" zaključio je da je okrivljeni sa krampom krenuo na oštećenog. </span>
</p>
<p>
<span class="span1">Svjedok P. R. u iskazu datom u prethodnom postupku i na glavnom pretresu u bitnom saglasno navodi da živi u porodičnoj kući u ul. . i da mu je oštećeni komšija, sa kojim vodi imovinski spor zbog uzurpacije puta. Kritičnog dana njegovi sinovi Z. i D. su postavili žičanu pletenu ogradu, na način što su jedan dio ograde zakačili za dio ograde njihove kuće, a drugi dio zakačili su za kolac koji su postavili ispred ograde kuće porodice V., a ovo iz razloga da bi Komunalna policija došla i riješila njihov problem. M. V. je na ovakvo postupanje reagovao na način što je počeo da ga psuje, govoreći mu: "Lopove, matora budalo", i da se odriče njihovog kumstva. Komunalna policija došla je na poziv njegovog sina D., i tom prilikom su razgovarali sa njegovim sinovima i porodicom V.. Kada su komunalni policajci otišli, ogradi je prišao R. V. i istu otkačio. Zatim je okrivljeni uzeo kramp sa namjerom da ponovo zakuca kolac na koji će zakačiti ogradu. U jednom trenutku došao je oštećeni i došlo je do tuče između njega i okrivljenog. Tačnije, vidio je da se njih dvojica otimaju oko krampe i da se rvaju, ali nije vidio jesu li se međusobno udarali pesnicama, jer je događaj posmatrao sa udaljenosti od 20 m, ali je njegova procjena da jesu. U tom trenutku je pritrčao brat oštećenog - M. V., koji je u rukama držao praznu flašu od piva. Imajući u vidu da se plašio da M. nekog ne udari ovom flašom, pritrčao mu je i pokušavao da ga uhvati za ruku u kojoj je istu držao, ali u tome nije uspio iz razloga što ga je M. drugom rukom odmah udario dva puta u predjelu lica, od kojih udaraca je pao na pod. Kada je ustao, vidio je da se okrivljeni nalazi naslonjen na ogradu, skoro u ležećem položaju, a preko njega se nalazio M., pa je prišao pokušavajući da ih razdvoji, kojom prilikom ga je M. ugrizao za mali prst desne ruke. Dok je odvlačio M. V. od okrivljenog držeći ga za ruku, M. je dva puta nogom udario okrivljenog u predjelu lica, nakon čega su pritrčale komšije i razdvojile ih. U trenutku kada je prišao kako bi pokušao da spriječi M. u napadu na okrivljenog, vidio je da se pored ograde nalaze njegov sin D. i oštećeni koji su bili međusobno zagrljeni, ali nije vidio da su se udarali. Nije vidio ko je njih razdvojio, kao ni ko je razdvojio oštećenog i okrivljenog između kojih je prvo došlo do svađe. Nije vidio da je kritičnom prilikom bilo ko od prisutnih lica nekoga udarao krampom ili flašom, već je samo vidio da se okrivljeni i oštećeni otimaju oko krampe. Odmah po prestanku tuče na lice mjesta su stigli službenici policije i hitna pomoć. Kritičnom prilikom nije vidio da su oštećeni i njegov brat M. imali vidljive povrede po licu i tijelu, iako ih je vidio u Urgentnom centru. Na glavnom pretresu je dodao da je nakon udarca koji je zadobio od M. jedan vremenski </span><span class="span1">period bio van svijesti, a kada se osvijestio vidio je događaj koji je opisao, kao i kola hitne pomoći i medicinske sestre koje su mu pomogle da uđe u ista.  </span>
</p>
<p>
<span class="span1">Svjedok D. R. je u iskazu datom u prethodnom postupku u bitnom naveo da njegova porodica sa porodicom V. već duže vrijeme ima imovinski spor, jer su im V. uzurpirali dio zemljišta. Kako bi izazvali dolazak Komunalne policije, okrivljeni i on su postavili žičanu pletenu ogradu, na način što su jedan dio ograde zakačili za ogradu dvorišta njihove kuće, a drugi dio za kolac koji su postavili pored ograde dvorišta kuće porodice V., a koja se nalazi tačno naspram njihove kuće. Na ogradi su postavili tablu sa natpisom "Privatan posjed" i na taj način onemogućili prolaz do kuće V.. Nakon što je postavio ogradu toga jutra, oko 09:00 časova, došao je M. V. i počeo da vrijeđa i psuje njegovog oca, govoreći mu: "Majku ti jebem staronja", "Odričem se našeg kumstva", nazivajući ga pritom lopovom, a zatim je otkačio ogradu zbog čega je on pozvao policiju. Službenici policije su ih upozorili da ne diraju ogradu dok ne dođe Komunalna policija, ali su okrivljeni i on po njihovom odlasku ponovo zakačili ogradu. Za vrijeme dok su službenici Komunalne policije sačinjavali zapisnik vidio je kako su R. i M. V. ponovo otkačili ogradu i da sklanjaju drva, na koji postupak okrivljeni, on, kao ni službenici Komunalne policije nisu reagovali. Po odlasku službenika Komunalne policije okrivljeni je uzeo kramp kako bi iskopao kanal da ponovo postavi kolac za ogradu i sa istom se uputio u pravcu kuće V.. Pored ograde se nalazio oštećeni R. V., pa je između okrivljenog i njega odmah došlo do tuče, na način što su se međusobno udarali pesnicama, pa je odmah pritrčao da pomogne svom bratu i fizički je nasrnuo na oštećenog. Kada je dotrčao vidio je da oštećeni u rukama drži krampu i da je sa njom krenuo da udari okrivljenog, pa je on rukama uhvatio kramp, nakon čega je došlo do trzanja i otimanja između njega i oštećenog oko istog. Jednom rukom se otimao oko krampa, a drugom rukom je držao oštećenog pokušavajući da se zaštiti kako ga isti ne bi udario. U tom otimanju oštećeni je uspio da ga nekoliko puta udari pesnicom u predjelu glave. Dok se otimao sa oštećenim vidio je da je na lice mjesta došao njegov otac P. R., dok je u tom trenutku iz pravca kafane koja se nalazi lijevo od njhove kuće pritrčavao M. V., koji je u rukama držao praznu flašu od piva i odmah potom je fizički nasrnuo na njegovog oca P. R., koji je u tom trenutku rukama uhvatio flašu koju je M. V. držao, a vidio je da je M. u tom trenutku ugrizao P. za prst, a zatim ga je dva puta udario rukom po glavi, usled kojeg udarca je njegov otac pao na zemlju. S obzirom na to da se otimao oko krampa sa oštećenim, nije obraćao pažnju šta radi okrivljeni, samo je vidio da je nakon što je njegov otac P. pao na zemlju, on pao preko njega. U tom trenutku se oštećeni otrgao i fizički nasrnuo na okrivljenog, a on je krenuo prema Miloradu u namjeri da ga udari, ali ga je u tome spriječila žena oštećenog, koja ga je uhvatila za ruku. Vidio je da u tom trenutku oštećeni drži okrivljenog rukom za vrat, nakon čega je M. fizički nasrnuo na okrivljenog, i to tako što ga je dva puta udario nogom u predjelu lica, nakon čega su pritrčale komšije i razdvojili ih, na koji način je tuča prestala, a zatim je došla policija i hitna pomoć. Komšije koje su ih razdvojile nisu mogle od početka vidjeti kritični događaj. Na glavnom pretresu je različito naveo da je nakon što se razdvojio sa oštećenim, vidio M. koji pritrčava iz pravca kafane sa flašom u ruci, a P. R. mu je rekao da je imao namjeru da M. uhvati za flašu i da ga je M. tom prilikom ugrizao za prst, što on nije vidio. Pojašnjavajući razlike u kazivanju, naveo je da se ne može izjasniti zašto je kod tužioca rekao da je vidio da je M. ugrizao P.. Oštećenog je uhvatio svojim rukama oko njegovog tijela, a oštećeni je licem bio okrenut prema njemu i bio je naslonjen na ogradu. Rukama je obuhvatio njegovu liijevu ruku, kramp je bio između njih, a desna ruka oštećenog je bila slobodna i sa tom desnom pesnicom ga je oštećeni udario u predjelu vrha glave.</span>
</p>
<p>
<span class="span1">Svjedok A. V. je u iskazu datom na glavnom pretresu u bitnom navela da je kritičnog dana, kada se vratila kući sa posla i otišla do svekrve kako bi uzela ključ od kuće, u prolazu vidjela svog supruga R. kako razgovara sa P. R. - ocem okrivljenog. U jednom </span><span class="span1">trenutku je iz kuće pogledala kroz prozor i vidjela okrivljenog kako ide sa krampom u ruci i prokomentarisala sa đeverom da isti ide opet da ruši ogradu od kuće njene svekrve, koja se nalazi tačno preko puta kuće okrivljenog, a oko koje je i ranije bilo spora, i zamolila đevera da ne prave problem. Međutim, u tom trenutku je vidjela da okrivljeni ide prema oštećenom, koji je stojao pored smokve, da u rukama drži kramp i da je podigao ruke u kojima je bio kramp, pa je povikala: "Ubi ga" i s obzirom na to da je odmah istrčala iz kuće kroz hodnik, nije vidjela da li je okrivljeni krampom udario oštećenog, a kada se približila oštećenom vidjela je da mu ide krv iz glave, od čega je bila van sebe. Kada je vidjela da se svi tuku, počela je da viče i da doziva pomoć, nakon čega su se tu pojavile komšije koje su ih razdvojile. Zbog kritičnog događaja je preživjela stres, i zbog toga se nije mogla sjetiti drugih detalja. Kad je došla sa posla vidjela je da je za ogradu porodice R. bila zakačena improvizovana žičana ograda, ali je prolaz pored ograde koja je u vlasništvu njene porodice bio otvoren. Nije vidjela da je dolazila Komunalna policija, jer je do 14:00 časova bila na poslu. Kritični događaj je vjerovatno prestao na način što su ih komšije razdvojile, a nakon toga je došla i policija. Okrivljenog nije držala rukama oko njegovog pasa, niti bi imala snage da ga na taj način zadrži. U jednom trenutku je primjetila da je D. R. podigao jednu cjepanicu i da je zamahnuo prema oštećenom, pa je odmah krenula prema njemu kako bi ga u tome spriječila. Nakon toga je oštećenog uhvatila za ruku kako bi ga razdvojila od okrivljenog, a on ju je tom prilikom ugrizao. Tada je čula kako oštećeni viče "Neka, bači bocu", ali nije vidjela da bilo ko u tom trenutku drži bocu. </span>
</p>
<p>
<span class="span1">Svjedok V. R. u iskazu datom na glavnom pretresu navodi da je kritičnog dana samo vidio da su se ljudi tukli, ali nije vidio ko se sa kim tuče. Kritični događaj posmatrao je iz kuće, i bio je u takvoj poziciji da je događaj mogao vidjeti da je htio. Pred kraj tuče sišao je među ljude koji su se tukli, ali nije vidio da je okrivljeni zamahivao krampom da udari oštećenog, niti je vidio da je okrivljeni toga dana držao kramp u ruci. Na licu mjesta je bilo raznih flaša, ali nije vidio da bilo ko flašu drži u ruci. Razdvajao je okrivljenog i oštećenog, pa je vidio samo da su njih dvojica bili povrijeđeni, i to da je oštećeni uboden u predjelu noge, kao i da  je krvario u predjelu glave, i to negdje sa strane. Kritični događaj je prvo posmatrao iz svoje sobe, u društvu I. Š. i S. G.. Vidio je da je M. V. takođe učestvovao u predmetnoj tuči, ali nije vidio da se on tukao sa okrivljenim. Da je vidio da se učesnici u tuči biju kao ljudi ne bi silazio i ne bi ih razdvajao, ali kad je vidio da se bodu bocama sišao je i razdvajao ih, ali nije vidio ko je koga ubo, kao ni ko je flaše donio na lice mjesta. Svjedok je naveo da je pogriješio kada je rekao da je vidio da je neko nekoga ubo bocom, pa se ispravio i rekao da to nije vidio, već da je čuo da se lome flaše i da je vidio rasuta stakla po ulici, pa je izveo zaključak da su te boce upotrijebljene u tuči. Neposredno pored lica mjesta se nalazi kafana i normalno je da se kod kafane nalaze flaše, ali on nije vidio ko je flaše donio i upotrijebio, jer je došao pred sami kraj tuče. Vidio je da M. V. trči iz pravca kafane u pravcu mjesta gdje se odigravala tuča, ali u njegovoj ruci nije vidio flašu, niti je vidio da je on lomio flašu, a to nije vidio ni kod oštećenog, ni kod okrivljenog.</span>
</p>
<p>
<span class="span1">Svjedok S. G. je u iskazu datom na glavnom pretresu u bitnom navela da je bila zaposlena u lokalu koji se nalazi u blizini kuća okrivljenog i oštećenog, te da taj lokal kritičnog dana nije radio. Sjedjela je u kući kod V. R. kada je došlo do svađe između R. i V., ali zbog pozicije na kojoj je sjedjela sa prozora nije mogla vidjeti kritični događaj. Nakon odlaska policije izašla je sa I. Š. ispred kuće da vidi o čemu se radi, i vidjela je svađu, ali nije mogla da razazna ko se sa kim svađa, jer je tu bilo desetak ljudi. Nije se dugo zadržala napolju, jer je izašao pas komšije K., pa se zbog toga zajedno sa I. Š. vratila u kuću. Ne sjeća se da li je V. R. izlazio sa njima napolje, kao ni da li je kada su ona i I. ušli u kuću, V. bio tu, ali zna da je on kasnije došao i da su nakon toga ponovo njih troje bili zajedno kući. Ni u jednom trenutku nije vidjela u ruci okrivljenog kramp, niti flašu, niti da je bilo ko od V. držao u ruci flašu, niti da je donio odnekud. Nije vidjela ni da li je M. V. </span><span class="span1">dolazio do mjesta gdje se odigravala tuča. Nakon događaja je razgovrala sa M. V. koji se interesovao šta je ona vidjela i da li je možda nešto slikala, pa mu je rekla da nije ništa vidjela i da nije slikala, a tom prilikom joj on nije prijetio. </span>
</p>
<p>
<span class="span1">Svjedok M. K. u iskazu datom na glavnom pretresu u bitnom navodi da je kritičnog dana, negdje oko 14:30 časova, začuo ženski glas koji je zapomagao: "Upomoć ljudi!", a radilo se o supruzi R. V.. Imajući u vidu da je bio zdravstveni radnik izašao je da pomogne i u tom trenutku je zatekao sledeću situaciju: uz samu ogradu dvorišta porodice R. zatekao je okrivljenog koji je ležao na zemlji i M. V. koji je sjedio preko njega, u produžetku na istoj ogradi na 2 - 3 metra rastojanja od okrivljenog i M. V. vidio je D. R. i oštećenog i to u poziciji da je D. ležao na zemlji, a oštećni je bio preko njega i otimali su se oko krampa. Prišao je i prvo od okrivljenog i M. V. sklonio P. R. koji je bio u savijenom položaju iznad M. i rukama dodirivao istog po leđima, rekao mu da je sramota to što rade, a odmah za njim je došao njegov sin S. K. kojem je rekao da odvede P.. Zatim je sklonio M. V. sa okrivljenog i rekao mu da se udalji i da se tuča dalje ne nastavlja. Nakon toga prišao je oštećenom i D. R. i rekao im da se razdvoje, odnosno rekao je oštećenom da ustane sa D. i on ga je poslušao, ali pošto ni jedan ni drugi nisu htjeli da ostave kramp, on je isti uzeo i bacio ga na ulicu dalje od njih, a nakon toga ga prebacio u imanje V.. Nije mu poznato kako je tuča počela, jer je došao pred sam kraj i zatekao naprijed opisanu situaciju, i nije u rukama bilo kojeg od učesnika tuče vidio bilo kakvu flašu, niti da je na ulici bilo slomljenih flaša. Vidio je da je bilo prisutno više ljudi koji su posmatrali događaj sa nekih dvadeset metara udaljenosti, ali nije primjetio ko je sve bio tu jer je bio skoncentrisan da razdvoji komšije. Nije obraćao pažnju da li su učesnici u tuči povrijeđeni, jer mu je jedini cilj bio da ih što prije razdvoji, a primijetio je da je oštećeni malo krvario. Nakon što ih je razdvojio pozvao je policiju i hitnu, koji su došli odmah na lice mjesta, a on i njegov sin su se udaljili. Primijetio je da je majka oštećenog, S. V., stajala u svom dvorištu, na udaljenosti od oko dvadeset metara od mjesta gdje se odigravala tuča. Pati od skleroze koja mu se ponekad odrazi i na pamćenje, pa se zbog toga nije mogao sjetiti drugih detalja događaja.</span>
</p>
<p>
<span class="span1">Svjedok S. K. u iskazu datom na glavnom pretresu u bitnom navodi da je kritičnog dana u popodnevnim časovima čuo viku na ulici, pa kada je izašao napolje zatekao je kako P. R. sjedi na ulici sa ispruženim nogama, a znajući da je tih dana između porodica V. i R. bilo svađe, prišao mu je, podigao ga i pitao ga da li je dobro. M. V. se kretao iz pravca kuće R. V. u pravcu kuće Z. R., pa kako se on kretao prema R. obgrlio ga je rukama sprječavajući ga da ide u tom pravcu. Oštećeni R. V. se nalazio ispred svoje kuće i istog je molio i gurao da uđe u svoju kuću. Ispred kuće V., na stepenicama, je bila i S. V.. Vrlo brzo je došla policija, nakon čega su on i njegov otac M. otišli kući. Nije primjetio da je došlo do bilo kakve razmjene udaraca između članova porodica R. i V., niti je primjetio na njima bilo kakve vidljive povrede, jer mu je pažnja bila usmjerena samo da ih razdvoji i da ne dođe do daljeg sukoba između njih. Takođe, nije primijetio da bilo koji član porodice R. ili V. u ruci drži kramp ili slomljenu flašu, a isto tako nije primijetio da je po ulici bilo slomljenih flaša.</span>
</p>
<p>
<span class="span1">Svjedok M. Š. je u iskazu datom na glavnom pretresu u bitnom naveo da je kritičnog dana ustao iz kreveta kada je čuo S. -  suprugu R. V. i B. - njegovu majku da leleču iz sveg glasa. Kada je izašao na ulicu vidio je kako R. V. drži Z. R. u grif, pored ograde, u savijenom položaju. Prišao im je i vukao R. V. za ruku koliko je za to imao snage, a s obzirom na to da je invalid i da je prije toga 5 mjeseci ležao u krevetu, to nije bilo jako. Tuča je već bila završena kad je izašao, a nakon ovoga je vidio Z. koji je ustao sa zemlje i vidio je da mu je majica bila pocijepana i da je bio sav izudaran. Takođe, tu su bile komšije M. K. i S. K. koji su ih razdvajali. Nije primjetio bilo kakvu flašu na lice mjesta, a okrivljeni je bio izudaran i krvav. Primjetio je da nakon što su se razdvojili okrivljeni i oštećeni, da se M. V. zalijetao prema okrivljenom, a nije vidio da li je bilo nekog fizičkog kontakta između njih. </span><span class="span1">Vidio je da je pala žičana ograda ispred koje su bili oštećeni i okrivljeni, i to prema dvorištu porodice R., ali nije vidio da je to bilo zbog gurkanja okrivljenog i oštećenog, jer njih dvojica nisu bili do te ograde nego ispred betonskog coka od te ograde. Ta ograda je pletena žičana mreža, a ne bodljikava žica, i njeni vrhovi su ispleteni i na njima nema nikakvih bodlji. U jednom trenutku je i sam pao na tu žičanu ogradu, i tom prilikom nije zadobio bilo kakve povrede. Zbog terapije koju je koristio pet mjeseci nije se mogao izjašnjavati o drugim detaljima događaja, a upravo iz tog razloga je pogriješio kada je naveo da misli da je oštećenog uhvatio za desnu ruku i vukao ga kako bi ga odvojio od okrivljenog.  </span>
</p>
<p>
<span class="span1">Svjedok I. Š. u iskazu datom na glavnom pretresu u bitnom navodi da je kritičnog dana sa posla svratio u kafanu na piće, nakon čega je otišao kod V. R. kod kojeg je bila i S. G.. Kada je došao kod V. R. sa prozora iz kuće je vidio da je počela tuča i opšti metež, odnosno vidio je da se stvorila gužva, ali nikoga u toj gužvi nije prepoznao, nakon čega je V. izašao iz kuće da razdvaja. Za njim su izašli on i S., ali kako je napolju bio pas od kojeg se S. uplašila i vratila u kuću, ušao je i on, tako da ništa od ove tuče nije vidio, niti je vidio ko je u njoj učestvovao. Kako nije obraćao pažnju na gužvu, nije ni vidio da je neko od učesnika u rukama imao neko opasno oruđe, kramp ili slično, kao ni to da li je neko povrijeđen kritičnom prilikom. Primijetio je da je bila postavljena ograda po sredini puta, kao i da su bila istovarena drva na putu, jer je tim putem ranije išao do prodavnice, pa iz tog razloga nije mogao da prođe. Po završetku kritičnog događaja, izašao je iz kuće i primjetio policiju, i hitnu pomoć, ali je odmah otišao na drugu stranu i nije obraćao pažnju da li na licu mjesta ima stakla. Policajci su legitimisali određena lica, među kojima je sa prozora V. kuće prepoznao oštećenog, pritom ne obraćajući pažnju da li je imao nekih vidljivih povreda, i nakon toga je izašao iz kuće i u drugom pravcu otišao dalje.</span>
</p>
<p>
<span class="span1">  Iz medicinske dokumentacije - Izvještaja ljekara specijaliste hirurga JZU KCCG Urgentni centar, br. protokola 17624 od 02.09.2015. godine, na ime oštećenog R. V., utvrđeno je da je u anamnezi navedeno da je oštećeni kao lice iz nasilja zadobio udarac krampom po glavi od strane njemu poznate osobe. U lijevoj parijetalnoj regiji prisutna ekskoracija oko 3 mm, u desnoj frontalnoj regiji hematom glave crvene boje, u predjelu desne butine dvije punktiformne rane, kao i ubodna rana desne podlaktice promjera oko 5 mm. Dijagnoza je postavljena na latinskom jeziku i propisana je terapija.</span>
</p>
<p>
<span class="span1">Iz nalaza i mišljenja vještaka medicinske struke dr K. N. od 07.10.2015. godine utvrđeno je da je oštećeni R. V. zadobio povrede u vidu krvnog podliva kože u desnoj polovini čeonog predjela, oguljotinu kože u lijevoj polovina čeonog predjela dužine 3 mm, dvije ubodne rane tačkastog izgleda u predjelu desne nadkoljenice i ubodnu ranu u predjelu desne podlaktice dužine 5 mm, koje povrede u vrijeme nanošenja, procijenjene kako pojedinačno, tako i u svom ukupnom djelovanju, predstavljaju laku tjelesnu povredu. Krvni podliv kože u desnoj polovini čeonog predjela i oguljotina kože u lijevoj polovini čeonog predjela dužine 3 mm nastale su dejstvom tupine aktivno zamahnutog mehaničkog oruđa, u šta bi spadao kramp i slično. Dvije ubodne rane tačkastog izgleda u predjelu desne nadkoljenice i ubodna rana u predjelu desne podlaktice dužine 5 mm nastale su dejstvom šiljka mehaničkog oruđa, u šta bi spadalo polomljena staklena flaša i slično.</span>
</p>
<p>
<span class="span1">Izjašnjavajući se na dati nalaz i mišljenje, vještak je na glavnom pretresu od 07.04.2016. godine ispravio osnovni nalaz i mišljenje na način što je naveo da se povreda u vidu oguljotine kože dužine 3 mm nalazila u lijevoj polovini tjemenog predjela, a ne lijevoj polovini čeonog predjela, ali ta ispravka ne utiče na opisani mehanizam nastanka tih povreda, odnosno moguće je da je jedna od povreda u predjelu glave nastala drškom krampa, a druga metalnim dijelom krampa, ali je isto tako moguće da su natale sa dva posebna udarca. Sam intenzitet sile bio je veoma slab. Kramp posjeduje samo tupinu kao dejstveni princip, bez obzira koji dio metalnog dijela i pod kojim uglom i sa koje strane je djelovao, moglo je doći i do nagnječno razderne rane na mjestu djelovanja sile, nikako do </span><span class="span1">posjekotine. Isto tako, udarac krampom može izazvati i utisnuti prelom kostiju krova lobanje, dakle komunikaciju između spoljašnje sredine i unutar lobanjskog prostora, rascjepa moždanih opni, moždanog tkiva itd., ali isto tako usled takvog udarca je moglo doći i samo do krvnog podliva, odnosno oguljotine dužine 3 mm, a što govori u prilog minimalnosti intenziteta sile koja je djelovala. Oštećeni je pregledan u Urgentnom centru oko 65 minuta nakon odigravanja kritičnog događaja, a navedeni krvni podliv je mogao da nastane do 5 minuta nakon zadobijenog udarca u glavu. Što se tiče ubodnih rana, ubodna rana u predjelu desne podlaktice nastala je jednim ubadanjem, dok su dvije ubodne rane u predjelu desne nadkoljenice mogle nastati i jednim ubadanjem od strane prelomljenog grlića staklene flaše, budući da isti ima dva i više šiljaka, ali su i one mogle nastati i sa dva ubadanja. U medicinskoj dokumentaciji nema notiranog međusobnog odstojanja između te dvije ubodne rane u predjelu desne nadkoljenice na osnovu kojih bi se sa sigurnošću moglo konstatovati da su nanešene sa dva ili sa jednim ubadanjem. Dvije ubodne rane u predjelu desne natkoljenice bile su tačkastog izgleda, a kako je to opisano u raspoloživom medicinskom dokumentu, što znači da su mogle nastati npr. šilom, ekserom, vrhom noža ili britve, vrhom dobro precvikovanog parčeta čelične žice itd. Ubodna rana u predjelu desne podlaktice bila je dužine 0,5 cm i ista je osim polomljenom staklenom flašom mogla nastati i npr. šrafcigerom, nožem, britvom itd. S obzriom na veličinu rana, očigledno je da intenzitet sile koji je djelovao je takođe bio slab - nizak intenzitet. Iako u medicinskoj dokumentaciji nije precizno opisana dubina rane, a s obzirom na opšte stanje oštećenog kao pacijenta, može se indirektno zaključiti da ta dubina nije bila velika, što govori u prilog slabog intenziteta sile. Teoretski ujedina, i to npr. nanešena dejstvom čovječijih zuba, može takođe da djeluje tačkasto, tj. punktiformno, i to jedino ako je nanešena očnjacima. Međutim, takva ujedina nikad nije idealna ubodina kao što su opisane navedene povrede, već ista u sebi sadrži i elemente nagnječno razdernih rana i promjene okolne kože u smislu nagnječenja krvnog podliva itd. Dakle, u konkretnoj stvari apsolutno se ne radi o ujedinama, ne samo zbog gore navedenog, već i zbog oblika nadkoljenice odraslog muškarca. Takođe, ubodne rane ne mogu nikako da nastanu dejstvom nokta, koliko god da oni budu oštro odsječeni i čvrsti. Postoji mogućnost da su krvni podliv kože u desnoj polovini čeonog predjela i oguljotina kože u lijevom tjemenom predjelu glave nastale kao dejstvo udaraca pesnicom, odnosno noktom, i u tom slučaju ove povrede ne bi mogle nastati jednokratnim djestvom stisnute šake, odnosno nokta. </span>
</p>
<p>
<span class="span1">Iz tri službene zabilješke Uprave policije CB Podgorica UPT br. 2443/15 od 02.09.2015. godine utvrđeno je da su službenici policije dana 02.09.2015. godine, oko 10:30 časova, od strane dežurne službe CB Podgorica, upućeni u ul. ., gdje im se obratio M. V., navodeći da su njegove komšije Z. i D. R. blokirali ulicu između njihovih dvorišta na način što su istovarili drva za ogrijev na istoj i onemogućili prolazak iz oba pravca i sa jedne strane ulice od pravca R. D. zavezali mrežu na kojoj su stavili natpis: "Privatan posjed". Do fizičkog kontakta nije došlo, a o navedenom događaju je upoznata Komunalna policija koja će navodno doći na lice mjesta. Lica su upozorena da ne dođe do narušavanja javnog reda i mira i isti su upoznati da spor rješavaju preko nadležnih institucija. Iz druge službene zabilješke je utvrđeno da su istog dana, oko 13:30 časova, službenici policije CB Podgorica upućeni od strane dežurne službe u ul. . . na stan P. R., gdje su zatekli Komunalnu policiju koja je došla na lice mjesta u vezi spora između porodica V. i R.. Tom prilikom policiji se obratila porodica R. koja je navela da su R. i M. V. uklonili prepreku - mrežu, kao i dio drva za ogrijev koja su se nalazila ispred njihove kapije. Komunalna policija je sačinila zapisnik o zatečenom stanju - predmetnom događaju i ista će im naknadno uručiti rješenje. Navedena lica upozorili su na poštovanje javnog reda i mira i da imovinske odnose rješavaju putem nadležnih institucija. Iz treće službene zabilješke je utvrđeno da su oko 14:20 časova, istog dana, službenici policije od strane </span><span class="span1">dežurne službe CB Podgorica upućeni u ul. .., gdje je došlo do narušavanja javnog reda i mira tučom između porodica R. i V.. Dolaskom na datu adresu obratio im se P. R., navodeći da je njegov sin Z. R. htio da prekopa ulicu i tom prilikom je došlo do verbalnog duela, a zatim i do fizičkog kontakta između njegova dva sina Z. i D. R., sa jedne strane i M. i R. V., sa druge strane. Porodicu R. zatekli su u dvorištu porodične kuće, a Z. R. je imao vidne povrede u predjelu glave i gornjih ekstremiteta, dok je P. R. imao povrede u vidu oguljotina i posjekotina, a D. R. nije imao vidljivih povreda. Braća M. i R. V. su zatečeni u kući R. V. i imali su vidne povrede u vidu posjekotina i oguljotina. Sva povrijeđena lica su transportovana u urgentni blok radi ukazivanja medicinske pomoći. </span>
</p>
<p>
<span class="span1">Iz izvoda iz registra kaznenih evidencija Ministarstva pravde KE 121/16 od 25.01.2016. godine na ime okrivljenog je utvrđeno da za istog u kaznenoj evidenciji ne postoje podaci o ranijoj osuđivanosti.</span>
</p>
<p>
<span class="span1">Iz presude Osnovnog suda u Podgorici K. br. 839/13 od 10.10.2014. godine, koja je postala pravosnažna dana 10.11.2014. godine, utvrđeno je da je okrivljeni Z. R. oglašen krivim zbog krivičnog djela uništenje i oštećenje tuđe stvari iz čl. 253 st. 1 Krivičnog zakonika i izrečena mu je uslovna osuda kojom mu je utvrđena kazna zatvora u trajanju od 30 dana sa rokom provjeravanja od 1 godine.</span>
</p>
<p>
<span class="span1">Nakon savjesne ocjene svakog dokaza pojedinačno i u vezi sa ostalim dokazima, dovodeći ih u vezu sa odbranom okrivljenog, sud je utvrdio da je okrivljeni </span><span class="span2">dana 02.09.2015. godine, u 14,30 časa, u ul. .., u Podgorici, opasnim oruđem lako tjelesno povrijedio oštećenog R. V., na način što je krampom – sredstvom podobnim da tijelo teško povrijedi ili zdravlje teško naruši, zamahnuo u pravcu oštećenog u namjeri da ga udari, nakon čega je oštećeni podigao ruke kako bi spriječio udarac, tako da ga je okrivljeni krampom samo zakačio u predjelu glave, a zatim ga polomljenom staklenom flašom – sredstvom podobnim da tijelo teško povrijedi ili zdravlje teško naruši dva puta ubo u predjelu desne ruke i desne noge, nanoseći mu laku tjelesnu povredu u vidu oguljotine kože u lijevoj polovini </span><span class="span1">tjemenog </span><span class="span2">predjela dužine 3 mm, dvije ubodne rane tačkastog izgleda u predjelu desne nadkoljenice i ubodne rane u predjelu desne podlaktice dužine 5 mm. </span>
</p>
<p>
<span class="span2">Činjenično stanje sud je utvrdio iz iskaza svjedoka oštećenog koji je naveo da mu je </span><span class="span1">dana 02.09.2015. godine, u ul. ., nakon prepirke koja je proistekla iz višegodišnjeg imovinskog spora, kada se uputio prema kući svoje majke, sa lijeve strane prišao okrivljeni i zamahnuo krampom koji je držao u ruci, i to u predjelu njegove glave u namjeri da ga udari, ali je on uspio da izvije svoje tijelo da bi se udaljio od okrivljnog i da refleksno podigne obje ruke, kojima je amortizovao udarac krampa, nakon čega je uspio i da uhvati dršku krampa, tako da ga je kramp prethodno samo zakačio u predjelu glave, da bi mu potom nakon kraćeg vremena okrivljeni ponovo prišao u namjeri da ga udari, ali je on uspio da ga uhvati u grif i nasloni na ogradu, a tom prilikom je primijetio da okrivljeni u desnoj ruci drži pivsku flašu, koju je pokušavao da slomi na način što je nekoliko puta sa njom udario u betonski dio ograde, od čega se flaša slomila, nakon čega ga je okrivljeni sa istom ubo u predjelu desne podlaktice i desne butine, zbog čega je pozvao u pomoć brata, svjedoka M. V., koji je pritrčao i udario okrivljenog, koji je nakon toga ispustio flašu. Iskaz svjedoka oštećenog sud je prihvatio kao istinit, imajući u vidu da se isti tokom cijelog trajanja postupka na istovjetan način, bez protivrječnosti i nelogičnosti, jasno izjašnjavao o svim bitnim činjenicama. Takođe, njegov iskaz je potvrđen i medicinskom dokumentacijom i nalazom i mišljenjem vještaka medicinske struke. Pored navedenog, i svjedok M. V. je potvrdio da je sa terase kuće vidio kako okrivljeni zamahuje krampom, koji je prethodno držao u rukama, ali zbog drveća koje se nalazilo pored okrivljenog nije mogao vidjeti u čijem pravcu je zamahivao, već je zaključio da je zamahnuo prema oštećenom kada je čuo glas supruge oštećenog koja je viknula: "Kuku, ubiše ga", pa je zbog toga odmah potrčao prema oštećenom i vidio da je oštećeni krvario u predjelu glave iznad uva. Takođe, isti </span><span class="span1">svjedok je potvrdio da je nedugo nakon toga oštećeni okrivljenog uhvatio u grif, a njega pozvao u pomoć, pa kad im je prišao vidio je u desnoj ruci okrivljenog polomljenu pivsku flašu, kojom je ubo oštećenog u predjelu desne butine. Da je okrivljeni </span><span class="span2">krampom zamahnuo u pravcu oštećenog, potvrdila je u svom iskazu i svjedok A. V., navodeći da je vidjela sa prozora kuće kako okrivljeni ide prema oštećenom i kako podiže ruke u kojima drži kramp, zbog čega se uplašila za život oštećenog, istrčala iz kuće, a kada im je prišla primijetila je da </span><span class="span1">oštećeni krvari u predjelu glave. Iskaze svjedoka M. V. i A. V. sud je u ovom dijelu prihvatio kao istinite, jer su isti po pitanju bitnih činjenica saglasni sa iskazom svjedoka oštećenog i potvrđeni medicinskom dokumentacijom izdatom na njegovo ime. Takođe, sud je iz iskaza svjedoka V. R. utvrdio da je isti na licu mjesta vidio flaše, da je čuo kako se iste lome, te da je vidio na licu mjesta staklo rasuto po ulici, a da je prišao da razdvaja učesnike u fizičkom sukobu, u kojem su između ostalih učestvovali i okrivljeni i oštećeni, jedino iz razloga što se oni nisu tukli kao ljudi, već su se boli bocama, kao i da je tokom razdvajanja primjetio povrede na oštećenom, odnosno da je bio uboden u predjelu noge, te da je krvario u predjelu glave, i to negdje sa strane. Sud je prihvatio ovaj dio iskaza svjedoka V. R., jer je isti u tom dijelu saglasan sa iskazom svjedoka oštećenog, kao i sa njegovom medicinskom dokumentacijom. Takođe, i svjedok M. K. je potvrdio da je prilikom razdvajanja aktera fizičkog sukoba primjetio da je oštećeni malo krvario, dok je svjedok M. Š. potvrdio da je oštećeni držao u grifu okrivljenog i da tom prilikom nisu padali na žičanu ogradu, već da su stajali u savijenom položaju pored ograde, odnosno njenog betonskog coka. Sud je prihvatio i iskaze ovih svjedoka u navedenom dijelu, jer su isti u tom dijelu saglasni sa iskazom svjedoka oštećenog. Prilikom utvrđivanja činjeničnog stanja sud je posebno imao u vidu da ni okrivljeni, ali ni svjedoci D. i P. R. nisu sporili da je okrivljeni krenuo iz svog dvorišta sa krampom u ruci i to u pravcu ograde dvorišta porodice V. gdje se nalazio oštećeni, sa kojim je prethodno imao verbalni konflikt. </span>
</p>
<p>
<span class="span1">Da je oštećeni R. V. kritičnom prilikom zadobio laku tjelesnu povredu u vidu </span><span class="span2">oguljotine kože u lijevoj polovini </span><span class="span1">tjemenog </span><span class="span2">predjela dužine 3 mm, dvije ubodne rane tačkastog izgleda u predjelu desne nadkoljenice i ubodne rane u predjelu desne podlaktice dužine 5 mm, sud je utvrdio iz medicinske dokumentacije na ime oštećenog, kao i iz nalaza i mišljenja vještaka medicinske struke dr K. N. od 07.10.2015. godine i njegovog izjašnjenja na glavnom pretresu na kojem je vještak ispravio osnovni nalaz i mišljenje. Iz navedenog nalaza i mišljenja je utvrđen i mehanizam nastanka predmetnih povreda, odnosno da je </span><span class="span1">oguljotina kože u lijevoj polovini tjemenog predjela dužine 3 mm nastala dejstvom tupine aktivno zamahnutog mehaničkog oruđa, dok su dvije ubodne rane tačkastog izgleda u predjelu desne nadkoljenice i ubodna rana u predjelu desne podlaktice dužine 5 mm nastale dejstvom šiljka mehaničkog oruđa.</span><span class="span2"> Ovako dati nalaz i mišljenje, uz korekciju datu na glavnom pretresu, sud je u potpunosti prihvatio, cijeneći ga kao jasan, objektivan, logičan i dat u svemu shodno pravilima medicinske struke.</span>
</p>
<p>
<span class="span2">Cijeneći subjektivni odnos okrivljenog prema učinjenom krivičnom djelu, sud nalazi da je isti bio svjestan da svojim radnjama čini zabranjenu djelatnost, odnosno da ugrožava tjelesni integritet oštećenog i da mu nanosi laku tjelesnu povredu. Naime, okrivljeni je to činio krampom i polomljenom staklenom flašom, kao sredstvima podobnim da tijelo teško povrijede ili zdravlje teško naruše, i toga je nesumnjivo bio svjestan. Takođe, iz njegovog ponašanja, odnosno činjenice da je prvo zamahnuo krampom u pravcu oštećenog, a nakon toga ga i najmanje dva puta ubo polomljenom staklenom flašom, pritom sve to radeći slabim intenzitetom sile, što predstavlja posebno bitnu činjenicu, sud izvodi nesumnjiv zaključak da je okrivljeni upravo to i htio, odnosno da je njegov umišljaj bio usmjeren na nanošenje lakih tjelesnih povreda. Okrivljeni je dakle postupao sa direktnim umišljajem kao oblikom vinosti, pa su se u njegovim radnjama, pored prethodno navedenih </span><span class="span2">objektivnih, stekli i svi subjektivni elementi bića krivičnog djela laka tjelesna povreda iz čl. 152 st. 2 u vezi st. 1 Krivičnog zakonika Crne Gore.</span>
</p>
<p>
<span class="span2">Imajući u vidu naprijed navedene razloge, kao i utvrđeno</span><span class="span1"> činjenično stanje, za sud je neprihvatljiv stav branioca okrivljenog da nije dokazano da je okrivljeni izvršio krivično djelo stavljeno mu na teret. Nasuprot stavu branioca, sud ne nalazi nelogičnosti u tome što je oštećeni konkretnom prilikom zadobio samo laku tjelesnu povredu, jer nije došlo do direktnog udarca krampom u glavu oštećenog, kako to pokušava pojednostaviti branilac, već je naprotiv, okrivljeni blagim intenzitetom, što je utvrđeno iz nalaza i mišljenja vještaka medicinske struke, zamahnuo krampom u pravcu oštećenog, koji je izmicanjem tjela i podizanjem ruku uspio da tako blagi udarac amortizuje, pa ga je metalni dio krampa samo zakačio u predjelu glave. Imajući u vidu utvrđeno činjenično stanje, ovom sudu je opisana situacija sasvim logična i životna, a međusobni položaj okrivljenog i oštećenog i navedeni slabi intenzitet zamaha upravo idu u prilog činjenici da je okrivljeni na navedeni način upravo želio povrijediti fizički integritet oštećenog i nanijeti mu samo laku tjelesnu povredu. Takođe, branilac neosnovano navodi da okrivljeni nije mogao istovremeno, ili pak jednu za drugom u veoma malom vremenskom intervalu, nanijeti povredu udarom krampom po glavi i ubodom slomljenom staklenom flašom u predjelu desne ruke i desne noge. Naime, prvo treba istaći da se okrivljenom nije ni stavljalo na teret da je to učinio istovremeno, pa sud nalazi da branilac takvim tendencioznim tumačenjem optužbe pokušava istu predstaviti nelogičnom. Sud je utvrdio da je, nakon što je okrivljeni zamahnuo krampom u pravcu glave i tijela oštećenog i nakon što je oštećeni uspio da takav postupak okrivljenog neutrališe uz pretrpljene minimalne povrede, došlo do mješanja u njihov konflikt i drugih aktera, i to prije svega svjedoka M. V. koji je ušao u fizički obračun sa okrivljenim, te svjedoka D. R. koji se obračunavao sa oštećenim, pa je tek nakon što su prestala ova fizička razračunavanja došlo do ponovnog kontakta između okrivljenog i oštećenog, njihovog hvatanja u klinč, odnosno tzv. "grif", kada se okrivljeni mašio staklene flaše, koju je nakon toga polomio i šiljkom oštećenom zadao ubode. Iz navedenog je potpuno jasno da je okrivljeni prvo krampom nanio oštećenom povredu u predjelu glave, a tek nakon toga, tokom istog događaja, poslije veoma kratkog vremenskog intervala, oštećenom i nanio tri ubodne rane polomljenom staklenom flašom. Nadalje, sud nalazi da je neosnovan stav branioca da su povrede glave oštećenog mogle nastati jedino kao posledica udara pesnicom i noktom ili udarom o betonski cok ograde prilikom pada na ogradu ili nakon pada prilikom rvanja udarom o betonski cok ili neki drugi tvrdi predmet. Ovakav stav odbrane ima za cilj da ponudi alternativno objašnjenje za nastanak povreda oštećenog, a koje objašnjenje bi isključilo krivicu okrivljenog, ali pritom nema utemeljenja u činjenicama utvrđenim tokom postupka. Okrivljeni niti u jednom dijelu svoje odbrane ne pominje da je oštećeni padao i glavom udarao u bilo kakav predmet, pa ni u betonski cok ograde, niti to pominje oštećeni kome to svakako ne bi moglo ostati nepoznato. Niko od saslušanih svjedoka nije pomenuo da je vidio da je oštećeni pao i glavom udario u neki predmet ili u betonski dio ograde, pa je iz toga evidentno da pretpostavka branioca, iako predstavlja teorijsku mogućnost, u konkretnom slučaju nije činjenično potkrijepljena. Objašnjenje odbrane, da je oguljotina kože u lijevoj polovini tjemenog predjela glave oštećenog nastala od nokta, iako je takav mehanizam nastanka povrede ostavljen kao mogućnost od strane vještaka medicinske struke, je krajnje nelogično, a ovo kod činjenice da je okrivljeni naveo da je oštećenom zadao nekoliko udaraca pesnicom u predjelu glave, a ne da ga je grebao noktima. Da je okrivljeni isticao da je vukao oštećenog za kosu ili da ga je grebao tada bi i ovaj mehanizam nastanka povrede koji potencira branilac bio moguć. Međutim, kada se ima u vidu činjenica da su prsti šake koja je stisnuta u pesnicu u takvom položaju da su nokti usmjereni ka unutrašnjem dijelu šake, odnosno prema dlanu, i da prilikom dejstva pesnice kontakt sa mjestom u koje se udara ostvaruje spoljna površina prstiju, i to ne </span><span class="span1">njihovih vrhova na kojima se nalaze nokti, već njihovog dijela bližeg nadlanici, potpuno je jasno da prilikom udarca pesnicom nokat ne dolazi u kontakt sa površinom u koju se udara, pa je nesumnjiv zaključak suda da povreda kod oštećenog nije mogla nastati na način kako to pokušava predstaviti branilac, već da je ista nesumnjivo nastala prilikom kontakta metalnog dijela krampa sa glavom oštećenog, a kako je to već naprijed obrazloženo. Za sud je neprihvatljiv i stav branioca da su povrede oštećenog na desnoj ruci i desnoj nozi nastale kao posledica uboda na šiljak žice od pletene ograde na koju su pali i rvali se okrivljeni i oštećeni, kao i potenciranje da je u kritičnoj prilici moralo doći do deformisanja žičane ograde i samim tim "iskakanja" odrđenih šiljaka žice na toj ogradi. Ovo kod činjenice da odbrana tvrdi da su i okrivljeni i oštećeni navodno padali na žicu, pa bi bilo krajnje nelogično da je takve povrede od deformisane žice zadobio samo oštećeni, a da okrivljeni pritom ne ustvrdi da se makar izgrebao. Ovaj navod branioca je neosnovan posebno kada se dovede u vezu sa odbranom okrivljenog i iskazom svjedoka oštećenog koji nisu navodili da su padali na predmetnu žičanu ogradu, ali i sa dijelom iskaza svjedoka M. Š. koji je naveo da na predmetnoj ogradi nije bilo nikakvih bodlji, već da su joj vrhovi bili ispleteni, te da je i sam u jednom trenutku pao na istu, ali da se tom prilikom nije povrijedio. </span>
</p>
<p>
<span class="span1">Sud je cijenio i odbranu okrivljenog u kojoj n</span><span class="span2">egira da je bilo koga udarao krampom i da je oštećenog ubadao slomljenom pivskom flašom, navodeći </span><span class="span1">da </span><span class="span2">je kritičnom prilikom uzeo kramp kako bi popravio ogradu koju su V. prethodno porušili, ali da mu je prišao oštećeni i uhvatio ga za kramp koji je nosio u ruci i isti mu oteo, na način što ga je okrenuo naopako, tj. uhvatio ga za metalni dio i zamahnuo da ga udari držalom u čemu nije uspio, jer se on povukao. Ovakvu odbranu sud nije privatio, jer je ista opovrgnuta iskazima svjedoka oštećenog i svjedoka M. i A. V., koji su na gotovo istovjetan način predstavili kritični događaj. Takođe, potpuno je nelogično da oštećeni prilazi okrivljenom i bez razloga mu otima kramp, a zatim ga, takođe bez razloga, pokušava udariti držeći kramp ne za držalo, što bi bilo logično, već za metalni dio. Naprotiv, kada se ima u vidu nesumnjivo utvrđena činjenica da je upravo okrivljeni uzeo kramp i iz svog dvorišta se uputio prema dvorištu oštećenog, te da je kada je prišao oštećenom podigao kramp i sa istim zamahnuo u pravcu oštećenog, potpuno je logična i životna reakcija oštećenog da u cilju odbrane od napada podigne ruke i pokuša uhvatiti kramp. Takođe, po nalaženju suda je neosnovana odbrana okrivljenog da nakon što ga je oštećeni uhvati u grif, istog nije ubo slomljenom staklenom flašom u predjelu desne nadkoljenice i desne podlaktice, a ista je osim što je opovrgnuta prihvaćenim iskazima svjedoka oštećenog i svjedoka M. V., opovrgnuta i medicinskom dokumentacijom na ime oštećenog. Iz navedenih razloga, sud nalazi da je ovakva odbrana okrivljenog sračunato data u cilju izbjegavanje krivice. U tom pravcu ide i dio odbrane okrivljenog da nakon kritičnog događaja oštećeni nije imao bilo kakvih vidljivih povreda, ali je i ta tvrdnja okrivljenog u direktnoj suprotnosti kako sa medicinskom dokumentacijom, tako i sa sadržinom službene zabilješke </span><span class="span1">Uprave policije CB Podgorica UPT br. 2443/15 od 02.09.2015. godine, koju su sačinili službenici policije koji su došli na lice mjesta nakon kritičnog događaja i koji su jasno konstatovali da je oštećeni imao vidne povrede.</span>
</p>
<p>
<span class="span1">Sud nije prihvatio iskaz svjedoka P. R. koji je naveo da je kritičnog dana došlo do svađe i tuče između njegovih sinova - D. i Z. R. sa jedne strane i R. i M. V. sa druge strane i da su se tom prilikom okrivljeni i oštećeni otimali oko krampa, ali on nije vidio jesu li se međusobno udarali, kao ni iskaz svjedoka D. R. koji je naveo da se okrivljeni uputio sa krampom u pravcu oštećenog, ali kada je došlo do tuče između njih vidio je da oštećeni drži kramp i istim zamahuje u pravcu okrivljenog, nakon čega je došlo do trzanja i otimanja između njih. Ovakavi iskazi su opovrgnuti iskazima svjedoka oštećenog i M. i A. V., koje je sud prihvatio, kao i materijalnim dokazima - medicinskom dokumentacijom i nalazom i </span><span class="span1">mišljenjem vještaka medicinske struke. Po nalaženju suda, iskazi ovih svjedoka su jasno motivisani ciljem da se pomogne okrivljenom, koji je sin i brat navedenim svjedocima, da izbjegne krivicu. Na pristrasnost svjedoka P. R. jasno ukazuje i činjenica da je isti, iako je bio očevidac događaja, naveo da nije vidio da je bilo ko od učesnika kritičnog događaja nekog udarao krampom, niti da je oštećeni držao u "grifu" okrivljenog, a što je u direktnoj suprotnosti sa iskazima učesnika predmetnog događaja, i što po nalaženju suda dodatno ukazuje i na nepouzdanost iskaza ovog svjedoka. Da iskaz svjedoka D. R. nije istinit ukazuje i protivrječnost, odnosno činjenica da svjedok nije ostao dosledan svom iskazu datom u prethodnom postupku, pa je na glavnom pretresu naveo da mu je njegov otac P. R. rekao da ga je svjedok M. V. ugrizao za prst, dok je kod tužioca naveo da je on to vidio, koju razliku u iskazima nije mogao objasniti.</span>
</p>
<p>
<span class="span1">Sud je posebno cijenio i dio iskaza svjedoka V. R. koji je na glavnom pretresu nakon što je naveo da je došao da razdvaja kada je vidio da se učesnici tuče ne biju kao ljudi, već da se bodu bocama, promjenio iskaz i rekao da je pogriješio kada je to naveo, pa se ispravio i rekao da nije vidio da se učesnici tuče bodu bocama, već da je to zaključio kada je čuo da se lome flaše i da je rasuto staklo po ulici. Naime, ovaj svjedok prvo nije želio da svjedoči, jer su i okrivljeni i oštećeni njegove komšije, ali nakon što je od strane suda upozoren da odbija da svjedoči bez zakonskog razloga i da zbog toga može biti novčano kažnjen, ali i zatvoren, svjedok je pristao da odgovara na postavljena pitanja, pa je tako odgovarajući na pitanje okrivljnog prvo naveo da je vidio da se učesnici tuče bodu bocama, ali je na sledeće pitanje svjedok očigledno uvidio da je svojim odgovorom doveo okrivljenog u nepovoljan položaj, pa je upravo u želji da ne remeti odnose sa svojim komšijama ispravio ovaj dio svog iskaza. Upravo iz ovih razloga sud nije prihvatio njegovu navodnu grešku, odnosno to što se ispravio i rekao da nije vidio da se učesnici tuče bodu bocama, već da je to zaključio kada je čuo da se lome flaše i da je rasuto staklo po ulici, jer osim što je ovo njegovo objašnjenje neubjedljivo i nelogično, jer lomljenje flaša ne mora nužno voditi tome da se učesnici tuče sa njima bodu, sasvim je očigledno da je svjedok pokušao da se ne zamjeri nikome od komšija, a kako je to primijetio i branilac okrivljenog.</span>
</p>
<p>
<span class="span1">Sud je cijenio i iskaze svjedoka S. G., I. Š. i M. Š. koji su u bitnom naveli da kritičnom prilikom na licu mjesta nisu primjetili da bilo ko od učesnika tuče drži u rukama kramp ili staklenu flašu, ali imajući u vidu da ovi svjedoci nisu prisustvovali komletnom kritičnom događaju, niti su isti posmatrali u kontinuitetu, već da su samo iznosili saznanja o pojedinim dijelovima kritičnog događaja kojima su prisustvovali, sud je našao da su njihovi iskazi nepouzdani, budući da oni nisu primjetili detalje koji predstavljaju odlučne činjenice, pa se o njima nisu ni izjašnjavali, iz kojih razloga je sud našao da ovi iskazi nisu od uticaja na donošenje drukčije odluke.</span>
</p>
<p>
<span class="span1">Takođe, sud je cijenio i iskaze svjedoka M. i S. K., ali je našao da ni oni nisu od uticaja na donošenje drukčije odluke u ovoj krivičnopravnoj stvari, a ovo kod činjenice da su se i jedan i drugi svjedok izjasnili da su na lice mjesta došli pred sami kraj kritičnog događaja, te da su isključivo bili skoncentrisani na to da razdvoje komšije, pa zbog toga nisu vidjeli da je bilo ko od učesnika tuče u rukama držao flašu, a svjedok S. K. nije vidio ni da je neko držao kramp, niti da je bilo ko bio povrijeđen. Kada se njihovi iskazi dovedu u vezu sa drugim dokazima, evidentno je da ovi svjedoci nisu primjetili bitne detalje kritičnog događaja, pa se iz tog razloga iz njihovih iskaza ne mogu utvrditi odlučne činjenice.</span>
</p>
<p>
<span class="span1">Cijenjena je i sadržina tri </span><span class="span2">službene zabilješke </span><span class="span1">Uprave policije CB Podgorica UPT br. 2443/15 od 02.09.2015. godine, ali je kod naprijed utvrđenog činjeničnog stanja, ista bez uticaja na drugačije presuđenje.  </span>
</p>
<p>
<span class="span1">Sud nije prihvatio predlog branioca da se u dokaznom postupku pročita medicinska dokumentacija na ime okrivljenog, kao i da se izvrši medicinsko vještačenje tjelesnih povreda okrivljenog, jer njegove tjelesne povrede nisu bile predmet optužbe i njihovo </span><span class="span1">utvrđivanje u konkretnom predmetu nije predstavljalo odlučnu činjenicu za postojanje predmetnog krivičnog djela ili krivice. Takođe, nije prihvaćen ni predlog branioca da se vještak medicinske struke ponovo izjasni o mehanizmu nastanka povreda kod oštećenog, odnosno da li su one mogle nastati ubodom žice i udarom ili padom na betonski cok ograde, jer je po nalaženju suda vještak u osnovnom nalazu i mišljenju, ali i u izjašnjenju datom na glavnom pretresu, na jasan i potpun način dao mišljenje o mehanizmu nastanka predmetnih povreda, pa novo pozivanje vještaka ne bi vodilo boljem razjašnjenju stvari, već samo odugovlačenju postupka. Sud je odbio predlog branioca da se u dokaznom postupku u svojstvu svjedoka saslušaju policijski službenici M. R. i M. Š. na okolnosti da li im se okrivljeni obraćao za intervenciju i šta su zatekli po dolasku na lice mjesta, imajući u vidu da se ne radi o očevicima predmetnog događaja, a da njihovo izjašnjenje na okolnosti predložene od strane branioca po nalaženju suda ne bi predstavljalo odlučne činjenice u konkretnoj pravnoj stvari.</span>
</p>
<p>
<span class="span1">Sud je odbio predlog punomoćnice oštećenog da se u dokaznom postupku pročitaju fotokopija LN. br. 371 KO D. G., presuda Višeg suda u Podgorici Gž. br. 1535/15, presuda Vrhovnog suda Crne Gore Rev. br. 1149/15, izjava od 29.06.1986. godine i izvrši uvid u fotografije lica mjesta, jer po nalaženju suda izvođenje ovih dokaza ne bi vodilo boljem razjašnjenju stvari, niti bi se utvrdile odlučne činjenice od uticaja za postojanje predmetnog krivičnog djela i krivice okrivljenog, već bi vodilo nepotrebnom odugovlačenju postupka.</span>
</p>
<p>
<span class="span1">Takođe, sud nije u dokaznom postupku saslušao u svojstvu svjedoka S. V., jer osim što stranke i branilac to nisu ni predložile, iz iskaza svjedoka M. i S. K. se zaključuje da se S. V. nije nalazila na licu mjesta, već da je kritični događaj posmatrala sa distance od oko dvadesetak metara, odnosno sa stepenica ispred svoje kuće, pa je više nego jasno da sa tolike udaljenosti nije mogla primjetiti detalje koji bi predstavljali odlučne činjenice za donošenje odluke, posebno imajući u vidu način odigravanja kritičnog događaja i broj aktera koji su učestvovali u fizičkom razračunavanju, ali i u razdvajanju.</span>
</p>
<p>
<span class="span1">Imajući u vidu da je sud tokom postupka nesumnjivo utvrdio činjenicu da je okrivljeni prišao oštećenom i zamahnuo krampom koji je držao u ruci, i to u predjelu glave oštećenog u namjeri da ga udari, ali da je oštećeni uspio da izvije svoje tijelo da bi se udaljio od okrivljnog i da refleksno podigne obje ruke, kojima je amortizovao udarac krampa, nakon čega je uspio i da uhvati dršku krampa, tako da ga je kramp prethodno samo zakačio u predjelu glave, sud je precizirao činjenični opis u izreci presude, na način što je umjesto riječi "udario oštećenog u predjelu glave", koje su bile navedene u optužbi, naveo da je okrivljeni "</span><span class="span2">zamahnuo u pravcu oštećenog u namjeri da ga udari, nakon čega je oštećeni podigao ruke kako bi spriječio udarac, tako da ga je okrivljeni krampom samo zakačio u predjelu glave". Takođe, imajući u vidu da je tokom postupka nesumnjivo utvrđena i činjenica, koju okrivljeni nije sporio u odbrani, već je naprotiv i sam to naveo, da je oštećenom zadao nekoliko udaraca pesnicom u glavu, te da je iz nalaza i mišljenja vještaka medicinske struke i njegovog izjašnjenja na glavnom pretresu utvrđeno da je krvni podliv kože u desnoj polovini čeonog predjela mogao nastati kao posledica udarca pesnicom, to je sud ovu povredu izostavio iz činjeničnog opisa izreke presude, jer se ne radi o lakoj tjelesnoj povredi koja je nanijeta opasnim oruđem. </span><span class="span1">Imajući u vidu da je sud shodno utvrđenom činjeničnom stanju samo precizirao činjenični opis u izreci presude, pritom ne stavljajući okrivljenom na teret više kriminalne djelatnosti u odnosu na optužbu, već naprotiv, te da na taj način izreku presude čini razumljivom, sud nalazi da time ne povrijeđuje identitet presude i optužbe u smislu čl. 446 u vezi čl. 369 st. 1 Zakonika o krivičnom postupku.</span>
</p>
<p>
<span class="span1">Prilikom odlučivanja o krivičnoj sankciji, sud je u smislu čl. 42 st. 1 Krivičnog zakonika Crne Gore cijenio sve okolnosti koje utiču na njen izbor i visinu (olakšavajuće i otežavajuće okolnosti), pa je od olakšavajućih okolnosti na strani okrivljenog cijenio </span><span class="span1">njegove lične prilike, odnosno činjenicu da se radi o licu starije životne dobi (54 godine), dok je od otežavajućih okolnosti cijenjen raniji život okrivljenog, i s tim u vezi ranija osuđivanost, a što je utvrđeno iz presude Osnovnog suda u Podgorici K. br. 839/13 od 10.10.2014. godine koja je pravosnažna dana 10.11.2014. godine, ali je pritom sud imao u vidu da se ne radi o istovrsnom ili istorodnom krivičnom djelu, pa je shodno čl. 53 i čl. 54 Krivičnog zakonika Crne Gore, sud okrivljenom izrekao uslovnu osudu kao u izreci presude, nalazeći da prema njemu nije nužno primjeniti kaznu radi krivično pravne zaštite, jer se može očekivati da će se i sa upozorenjem uz prijetnju kaznom zatvora u trajanju od tri mjeseca i vremenom provjeravanja u periodu od jedne godine, na okrivljenog u dovoljnoj mjeri uticati da ubuduće ne vrši krivična djela, čime će se sa uspjehom ostvariti svrha uslovne osude iz čl. 52 st. 2 Krivičnog zakonika Crne Gore, a u okviru opšte svrhe krivičnih sankcija u smislu čl. 4 st. 2 Krivičnog zakonika Crne Gore. </span>
</p>
<p>
<span class="span1">Na osnovu čl. 226 i čl. 229 Zakonika o krivičnom postupku sud je obavezao okrivljenog da na ime troškova krivičnog postupka plati ukupan iznos od 138,00 €, od čega na ime troškova medicinskog vještačenja iznos od 88,00 €, a na ime sudskog paušala kao dijela troškova krivičnog postupka iznos od 50,00 €, koji je odmjeren shodno trajanju i složenosti postupka i imovnom stanju okrivljenog, kao i da plati troškove na ime nagrade i nužnih izdataka punomoćnice oštećenog o čijoj visini će sud odlučiti posebnim rješenjem shodno čl. 227 st. 2 Zakonika o krivičnom postupku.</span>
</p>
<p>
<span class="span1">Na osnovu izloženog, shodno čl. 374 Zakonika o krivičnom postupku, odlučeno je kao u izreci presude.  </span>
</p>
<p>&nbsp;</p>
<p style="text-align:center;">
<span class="span1">OSNOVNI SUD U PODGORICI</span>
</p>
<p style="text-align:center;">
<span class="span1">Dana, 17.02.2017. godine</span>
</p>
<p>&nbsp;</p>
<p>
<span class="span1">  ZAPISNIČARKA                                                                                   S U D I J A </span>
</p>
<p>
<span class="span1">  Edina Kraja,s.r.                                                                               Rade Ćetković,s.r. </span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>
<span class="span1">                        PRAVNA POUKA: Protiv ove presude dozvoljena je</span>
</p>
<p style="text-align:center;">
<span class="span1">                žalba  u  roku od 8 dana od dana </span>
</p>
<p style="text-align:center;">
<span class="span1">                prijema prepisa iste, Višem sudu</span>
</p>
<p style="text-align:center;">
<span class="span1">              u Podgorici, a preko ovog suda.</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">ZTO. Edina Kraja</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>