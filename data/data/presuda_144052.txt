<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{;font-size:12pt;font-family:'Arial';font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:center;">
<span class="span1"></span>
</p>
<p>&nbsp;</p>
<p style="text-align:right">
<span class="span1">K.br. 102/2014</span>
</p>
<p style="text-align:center;">
<span class="span1">U IME CRNE GORE</span>
</p>
<p>&nbsp;</p>
<p>
<span class="span1">VIŠI SUD U PODGORICI,</span><span class="span2"> </span><span class="span1">kao prvostepeni krivični, </span><span class="span1">u vijeću sastavljenom od sudije Vesne Pean, kao predsjednika vijeća i sudija Branke Bošković i Predraga Tabaša, kao članova vijeća</span><span class="span1">, uz učešće </span><span class="span1">Bojane Rakovi</span><span class="span1">ć</span><span class="span1">, kao zapisničara, u krivičnom predmetu protiv optuženog M. N., koga brani P. Đ.</span><span class="span1">, advokat</span><span class="span1"> iz Podgorice, zbog krivičnog djela </span><span class="span1">ubistvo iz člana 143 Krivičnog zakonika u sticaju sa krivičnim djelom nedozvoljeno držanje oružja i eksplozivnih materija iz čl. 403 st.1 Krivičnog zakonika, </span><span class="span1">odlučujući po optužnici Višeg državnog tužilaštva u Podgorici, </span><span class="span1">Kt.br.64/14 od 25.09.2014.godine</span><span class="span1">, koju je na glavnom pretresu zastupala Lj. L. - zamjenik VDT-a u Podgorici, nakon održanog glavnog i javnog pretresa dana 19.05.2015. godine, u prisustvu </span><span class="span1">z</span><span class="span1">astupnika tužbe, optuženog, njegovog branioca i predstavnika oštećene porodice M. S., nakon tajnog vijećanja i glasanja, donio je i javno objavio dana </span><span class="span1">04.06.2015</span><span class="span1">.godine, </span>
</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p>
<span class="span1">Optuženi: M.N., zvani "Š.", JMBG .,  od oca R. i majke J., rodjene R., rodjen ..godine u B., sa prebivalištem u B., naselje ., državljanin Crne Gore, završio srednju poljoprivrednu školu, nezaposlen, oženjen, otac dvoje maloljetne djece, lošeg imovnog stanja, </span><span class="span1">neosudjivan</span><span class="span1">, u pritvoru od 27.05.2014. godine, koji je produžen do pravosnažnosti presude.</span>
</p>
<p>&nbsp;</p>
<p style="text-align:center;">
<span class="span1">K r i v   je</span>
</p>
<p>
<span class="span1">Što je:</span>
</p>
<p>&nbsp;</p>
<p>
<span class="span1">1. Dana 27.05.2014.godine oko 19,45 časova, u Baru, na Šetalištu Kralja Nikole  u blizini teniskog terena "Teniski klub Bar", sa umišljajem lišio života oštećenog M. M., iako je bio svjestan da ga na taj način može lišiti života, pa je to i htio, na način što je prišao oštećenom i u pravcu istog ispalio  pet projektila iz pištolja marke "VZOR", kalibra 7,65 mm, koji projektili su oštećenog pogodili  u predjelu glave i tijela, nanoseći mu tom prilikom tjelesne povrede u vidu razorenja po život važnih moždanih centara duž kanala strijelnih  rana, od kojih je kod oštećenog nastupila smrt, nakon čega se dao u bjekstvo,</span>
</p>
<p>&nbsp;</p>
<p>
<span class="span1">-čime je izvršio krivično djelo ubistvo iz čl.143 Krivičnog zakonika.</span>
</p>
<p>&nbsp;</p>
<p>
<span class="span1">2. Dana 27.05.2014.godine, u Baru, na Šetalištu Kralja Nikole, u blizini teniskog terena "Teniski klub Bar", neovlašćeno držao i nosio na javnom mjestu pištolj marke "VZOR", kalibra 7,65 mm, sa okvirom i jednim metkom u okviru i jednim u cijevi, sa obrušenim fabričkim brojem, na način što je označeno oružje suprotno odredbama člana 10a i člana 11 stav 1 Zakona o oružju, neovlašćeno kod sebe držao i neovlašćeno nosio na javnom mjestu, bez odgovarajuće isprave o oružju, iako je bio svjestan da postupa neovlašćeno i protivpravno, pa je to i htio,</span>
</p>
<p>&nbsp;</p>
<p>
<span class="span1">-čime je izvršio krivično djelo-nedozvoljeno držanje oružja i eksplozivnih materija iz člana 403 stav 1 Krivičnog zakonika</span>
</p>
<p>&nbsp;</p>
<p>
<span class="span1">Pa sud optuženom Mrdak Nenadu, na osnovu naprijed navedenih krivičnopravnih odredbi, te članova 2, 4, 5, 15, 32, 33, 36, 42, Krivičnog zakonika, prethodno utvrdjuje</span>
</p>
<p>&nbsp;</p>
<p>
<span class="span1">-za krivično djelo </span><span class="span1">ubistvo iz čl.143 KZ </span><span class="span1">kaznu zatvora u trajanju od 13 (trinaest) godina </span>
</p>
<p>&nbsp;</p>
<p>
<span class="span1">-za krivično djelo nedozvoljeno držanje oružja i eksplozivnih materija iz člana 403 stav 1 Krivičnog zakonika, kaznu zatvora u trajanju od 6 (šest) mjeseci. </span>
</p>
<p>&nbsp;</p>
<p>
<span class="span1">Pa ga sud primjenom člana 48 i 51 KZ-a, </span><span class="span1">te člana 226, 229 i 374 ZKP-a,</span>
</p>
<p>&nbsp;</p>
<p style="text-align:center;">
<span class="span1">O S U Đ U J E</span>
</p>
<p>&nbsp;</p>
<p>
<span class="span1">NA JEDINSTVENU KAZNU ZATVORA U TRAJANJU OD 13 (trinaest) GODINA i 4  (četiri) MJESECA u koju kaznu se ima uračunati vrijeme provedeno u pritvoru počev od 27.05.2014.godine, </span><span class="span1">koji pritvor je produžen do pravnosnažnosti presude, s tim što ne može biti duži od izrečene kazne zatvora.</span>
</p>
<p>&nbsp;</p>
<p>
<span class="span1">Na osnovu člana 66 i 75 Krivičnog zakonika, prema optuženom Mrdak Nenadu se izriče:</span>
</p>
<p>&nbsp;</p>
<p style="text-align:center;">
<span class="span1">MJERA BEZBJEDNOSTI ODUZIMANJA PREDMETA</span>
</p>
<p>&nbsp;</p>
<p>
<span class="span1">Od optuženog se oduzima pištolj marke "VZOR", kalibra 7,65 mm kao predmeta upotrebljenog u izvršenju krivičnog djela.</span>
</p>
<p>&nbsp;</p>
<p>
<span class="span1">Dužan je optuženi po osnovu sudskog paušala platiti novčani iznos od 100,00  eura, a na ime troškova krivičnog postupka iznos od 2.765,75 eura, u roku od 15 dana, po pravnosnažnosti presude pod prijetnjom prinudnog izvršenja, u korist Budžeta Crne Gore.</span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e </span>
</p>
<p>
<span class="span1">Optužnicom VDT-a u Podgorici, Kt.br. 64/14 od 25.09.2014. godine, stavljeno je na teret optuženom M. N. izvršenje krivičnog djela</span><span class="span1"> </span><span class="span1">ubistvo iz člana 143 Krivičnog zakonika u sticaju sa krivičnim djelom nedozvoljeno držanje oružja i eksplozivnih materija iz čl. 403 st.1 Krivičnog zakonika, </span><span class="span1">i pri tako podignutoj optužnici zamjenik VDT-a je ostala do kraja glavnog pretresa, navodeći da je provedenim dokazima nesumnjivo utvrđeno da je optuženi izvršio krivična djela stavljena mu na teret predmetnom optužnicom, pa je predložila da ga sud oglasi krivim i osudi po zakonu. </span>
</p>
<p>
<span class="span1">Optuženi M. N. se u prethodnom postupku branio ćutanjem. Na glavnom pretresu je povodom krivičnog djela ubistva rekao da priznaje da je ubio čovjeka, dok je u potpunosti priznao izvršenje krivičnog djela nedozvoljenog držanja oružja i eksplozivnih materija. U odbrani je naveo da je sve počelo nekih mjesec dana prije kritičnog događaja, kada su ga napala četiri momka s leđa, a to su bili M. S., pok. M.M., M. V., i još jedna osoba, koju tada nije prepoznao, od tih udaraca je pao, nakon čega su oni nastavili da ga udaraju, o kojim licima se radi vidio je tek kada je u jednom trenutku pokušao da ustane, oni su nastavili da ga udaraju i kad je ustao, pogrdno su ga nazivali i rekli mu da se za ovo požali bratu i M, O,, a on u to vrijeme nije ni razgovarao sa svojim bratom. Ovaj napad je prijavio policiji, s </span><span class="span1">tim što je tada rekao da ga je napao samo M, S,, ali ga je policija zvala sjutradan da dopuni izjavu, i tada je naveo imena i ostalih lica koje je prepoznao. Nakon 7-8 dana od ovoga događaja, ponovo se sreo sa pok. M,, koji mu je prišao, udario ga sa nečim od čega je pao, nakon čega je nastavio da ga udara, čak je i svijest gubio, a pok. M, mu je tada govorio "pođi sad da me prijaviš ako smiješ, špijunu jedan, narkomanu", jer je vjerovatno znao da je ranio koristio heroin, odnosno da je bio zavisnik. Zbog ovog napada je bio u Hitnu, gdje ga je ljekar pregledao, ali je ljekaru tada rekao da je pao u kanal, jer se bojao da kaže da je bio napadnut. Objasnio je da je od ovog događaja počeo da nosi pištolj, da je kritične prilike sam šetao pored mora, jer je grad izbjegavao, nije smio nigdje da izlazi ni sam, a ni sa porodicom. Kritičnog dana dok je šetao, naišao je pok. M,, na biciklu, koji mu se prvi obratio</span><span class="span2">, </span><span class="span1">govoreći "opet smo se sreli pičko narkomanska", na šta mu je on dobacio nešto u smislu da se makne od njega i pokušao je da se udalji, ali mu je pok.M</span><span class="span1">,</span><span class="span1"> sa biciklom prepriječio put, skinuo se sa njega i krenuo prema njemu. On je u tom momentu izvadio pištolj i počeo da puca, nakon čega se više ne sjeća šta se događalo.</span><span class="span1"> Objasnio je da se sa pok.M, više nije sretao od ovog drugog događaja kada je išao na pregled kod ljekara Hitne pomoći, a na šetalište je pješke došao nekih sat vremena prije kritičnog događaja, napravio je krug po šetalištu i tada se vraćao nazad. Kritične prilike pok. M. mu je dolazio sa desne strane, kada mu se prvi put obratio na šetalištu, a on je bio 2-3 koraka ispred njega, i dolazio mu je sa desne strane, više sa leđa. Dok je pucao, oni su bili jedan ispred drugog, odnosno pok. M. je bio ispred njega, a prethodno se skinuo sa bicikla, ali ne zna gdje je biciklo bilo tačno, da li ga je držao ili ne. Nije se sjećao koliko puta je pucao, nije se sjećao ni u kojem položaju je bio pok. M., osim da je bio ispred njega. Takođe je naveo da nije bilo nikakvog razloga da ga pok. M. napada, da su se znali, ali se nisu družili, niti su bili u svađi. Pok. M. ga je nazvao špijunom prilikom drugog napada na njega, sigurno zbog </span><span class="span1">toga što je ovaj prethodni događaj prijavio policiji, mada mu nije bilo poznato da je povodom te njegove prijave bilo šta </span><span class="span1">pokrenuto, jer nikakav poziv povodom toga nije dobijao. Objasnio je da je predmetni pištolj kupio nakon što je bio drugi put napadnut, znao je da nosi oružje bez dozvole, ali ga je nosio radi lične bezbjednosti. </span>
</p>
<p>
<span class="span1">Branilac optuženog, P. Đ. u završnoj riječi u bitnom je naveo da je optuženi dana 25.04.2014. godine bio pretučen od strane više lica, da je bio u bolnici, kao i da je taj slučaj prijavio policiji,  dana 03.05.2014. godine po drugi put je bio napadnut, a u bolnici je rekao da je pao u kanal pored kuće, a tako je naveo iz straha, jer su mu prijetili da taj napad ne smije prijaviti. Vještak prof. dr Šoć izvršio je pregled optuženog nakon kritičnog događaja, i utvrdio da ima povrede koje su nastale od udaraca, stare 3 sedmice, kao i da je našao nagnječinu iza desnog uha, za koju je naveo da je nastala 72 sata prije pregleda, što ukazuje na mogućnost da je nastala kritične prilike, odnosno da je između optuženog i pok. M. postojao fizički kontakt. Posebno je istakao da je optuženi imao strah od pok. M., smatrao je da je on opasan i da je sigurno imao oružje kod sebe, a da napad optuženog nije bio isplaniran. Zbog svega navedenog smatrao je da se može zaključiti da je optuženi krivično djelo izvršio na mah, jer je kod njega kumulirao afekat straha i razdraženosti u patološkom smislu, na šta, u jednoj varijanti, ukazuje i psihijatrijsko vještačenje, pa je predložio da se optuženi osudi za ubistvo na mah.</span>
</p>
<p>
<span class="span1">Optuženi M. N. prihvatio je završnu riječ svog branioca i posebno dodao da mu je žao što se sve ovako desilo. </span>
</p>
<p>
<span class="span1">Sud je u dokaznom postupku proveo sledeće dokaze: neposredno saslušao predstavnika oštećene porodice, M. S., oca pok. M. M., na saglasan predlog stranaka pročitani su iskazi svjedoka: B. N., dat na zapisnik pred VDT Podgorica Kti.br.53/14 od 23.06.2014. godine i na zapisnik o glavnom pretresu od 16.12.2014. godine, M. V., dat na zapisnik pred VDT Podgorica Kti.br.53/14 od 26.06.2014. godine i na zapisnik o glavnom pretresu od 16.12.2014. godine, P. M., dat na zapisnik pred VDT Podgorica Kti.br.53/14 od 26.06.2014. godine i na zapisnik o glavnom pretresu od 16.12.2014. godine, V. M., dat na zapisnik pred VDT Podgorica Kti.br.53/14 od 08.07.2014. godine i na zapisnik o glavnom pretresu od 16.12.2014. godine, T. D., dat na zapisnik pred VDT Podgorica Kti.br.53/14 od 08.07.2014. godine i na zapisnik o glavnom pretresu od 16.12.2014. godine, pročitao zapisnik o uviđaju Višeg državnog tužilaštva u Podgorici Ktr.br.414/14 od 28.05.2014. godine, pročitao službenu zabilješku o uviđaju Uprave policije-CB Bar, Stanica krim. policije Ku.br. 144/14 od 28.05.2014. godine, pročitao službenu zabilješku Uprave policije CB Bar-Stanica policije Bar, Ku.br.144/14 od 27.05.2014. godine, pročitao izvještaj ljekara Jedinice HMP u Baru, br. 1319 od 27.05.2014. godine, na ime M. M., pročitao potvrdu o privremeno oduzetim predmetima Uprave policije CB Bar- Stanica policije Ku.br. 144/14 od 27.06.2014. godine, pročitao izvještaj ljekara Jedinice za HMP u Baru br. 1320 od 27.05.2014. godine na ime M. N., pročitao izvještaj o uzrokovanju tragova sa lica mjesta od 27.05.2014. godine, pročitao obdukcioni zapisnik KCCG Odjeljenja za sudsku medicinu Podgorica S.br. 108/14 od 04.06.2014. godine, pročitao nalaz i mišljenje sudskog vještaka medicinske struke prof. dr Šoć Miodraga o sudsko medicinskom pregledu okrivljenog M. N., i istog neposredno saslušao na glavnom dana 10.02.2015., pročitao izvještaj o vještačenju prisustva GSR čestica Forenzičkog centra Danilovgrad, br. 1435/14, pročitao izvještaj o vještačenju prisustva barutnih čestica Forenzičkog centra Danilovgrad br.15551, neposredno saslušao na glavnom pretresu dana 10.02.2015. godine stalnog sudskog vještaka hemijske struke Ivanović Ljudmilu, pročitao izvještaj o balističkom vještačenju Forenzičkog centra Danilovgrad, br. 1561/14, neposredno saslušao na glavnom pretresu dana 10.02.2015. godine stalnog sudskog vještaka balističara Mihailović Milana, pročitao izvještaj o DNK vještačenju Forenzičkog centra Danilovgrad, br. 1446/14, neposredno saslušao na glavnom pretresu dana 10.02.2015. godine stalnog sudskog vještaka forenzičke genetike Kovačević Sandru, pročitao izvještaj o trasološkom vještačenju Forenzičkog centra Danilovgrad, br 1553/14, neposredno saslušao na glavnom pretresu dana 10.02.2015. godine stalnog sudskog vještaka trasologa Sekulić Danila, pročitao izvještaj o vještačenju daljine pucanja Forenzičkog centra Danilovgrad, broj 1554/14, neposredno saslušao na glavnom pretresu dana 10.02.2015. godine stalnog sudskog vještaka hemijske struke Smolović Dejana, pročitao izvještaj o toksikološkom ispitivanju DOO Centar za Eko-toksikološka ispitivanja broj 708/04/01 od 15.10.2014. godine, neposredno saslušao na glavnom pretresu dana diplomiranog inženjera tehnologije 17.03.2015. godine, pročitao izvještaj KCCG broj A663 od 12.06.2014. godine  o alkoholisanosti, pročitao zapisnik o prijemu krivične prijave CB Bar od 25.04.2014. godine, pročitao medicinsku dokumentaciju na ime M. N. od 25.04.2014. i 03.05.2014. godine, pročitao nalaz i mišljenje Komisije vještaka sudsko psihijstrijskog vještačenja od 15.04.2015. godine, neposredno saslušao na glavnom pretresu  dana 05.05.2015. godine predstavnika Komisije vještaka prof dr Stanka Milića, pročitao Uvjerenje-izvod iz kaznene evidencije Ministarstva pravde Crne Gore, broj 0203/20075 od 11.05.2015. godine na ime </span><span class="span1">optuženog, izvršio uvid u fotodokumentaciju Uprave policije broj 458/14 od 27.05.2014. godine sa skicom lica mjesta.</span>
</p>
<p>
<span class="span1">Predstavnik oštećene porodice, otac pok. M. M., M. S., je naveo da on nije imao saznanja da je njegov sin, pok. M., imao bilo kakav konflikt sa optuženim, a na glavnom pretresu je izjavio da se</span><span class="span1"> pridružuje krivičnom gonjenju okrivljenog, </span><span class="span1">a imovinsko pravni zahtjev nije postavljao.</span><span class="span1"> </span>
</p>
<p>
<span class="span1">Svjedok B. N.  je naveo da se dana 27.05.2014. godine, negdje oko 19,00 časova nalazio na fudbalskom terenu, odnosno "Trim stazi", kada je u jednom trenutku začuo nekoliko pucnjeva, koji su dolazili iz pravca šetališta, da se nakon toga ubrzanim korakom uputio u  pravcu odakle je čuo pucnjeve, da je između fudbalskog i teniskog terena, na odstojanju oko 30-ak metara primijetio jedno lice koje je ležalo na travnjaku, kojem je odmah prišao i prepoznao M. M., kojeg je poznavao iz grada. Dok je stajao na travnjaku, na udaljenosti oko 70-tak metara je vidio jedno lice koje je na glavi imalo bijeli kačket, i koje se kretalo u pravcu policijske stanice, nakon čega je čuo veći broj lica koji govore u pravcu ovog lica "eno ga, eno ga". Nakon toga je on instinktivno krenuo za tim licem, jer je pomislio da je to lice ubilo M.M., što nije vidio, već je zaključio po ponašanju velikog broja ljudi. Kada su došli u blizini lokala "Planet", primijetio je policajca, koji je uspio da uhvati ovo lice, koje je na glavi imalo bijeli kačket. Nakon toga vratio se u pravcu stadiona, gdje je prethodno trenirao, da bi uzeo lične stvari i biciklo kako bi se odvezao kući, i tada je čuo da je u M. M. pucao neki M.. Na glavnom pretresu je posebno je objasnio da je da je dolaskom na lice mjesta, dok je prilazio prvo vidio biciklo I torbu, a kada je prišao prepoznao je M. M., te je vidio da se torba, koja služi za spremanje teniskog reketa, pok. M. nalazila okačena na ramenu, a pok. M. je ležao na desnom boku, nije mu vidio ruke, niti neki pištolj u rukama.</span>
</p>
<p>
<span class="span1">Svjedok M. V. je u svom iskazu naveo, da se dana 27.05.2014. godine, između 18,00 i 19,00 časova sa P. M. nalazio na gradskom šetalištu u lokalu "Mali dvorac". Dok su sjedjeli, u jednom trenutku je primijetio kako iz pravca teniskih terena u pravcu grada trči lice, kojeg poznaje kao M. Š., i koji je držao pištolj u ruci, ali nije bio siguran u kojoj, lijevoj ili desnoj. Odmah za njim je trčalo više lica, koji su njemu doviknuli "ubiše ti brata", a kako on nema rođenog brata, znao je da misle na M. M., koji je njegov brat od ujaka. Istog trenutka je ustao i potrčao za M.,  a kada je došao do njega, policija ga je već bila uhvatila. Prije nego što je vidio da M. trči, nije čuo nikakve pucnje, a tvrdio je da nikada nije prisustvovao sukobu između pok.M. M. i M. N., ali je čuo priče po gradu u kojima se pominje da je, unazad mjesec dana, M. N. u lokal "Karuba" u Baru, došao krvav, nakon čega su počele priče kako ga je tada njegov brat pretukao, o čemu nije imao saznanja. Na glavnom pretresu je </span><span class="span1">ponovio je da nije prisustvovao bilo kakvom sukobu optuženog i pok. M</span><span class="span1">.</span><span class="span1">, a  čuo je gradske priče da je neko od njegovih drugova napao optuženog,  što uopšte nije bilo tačno, jer da optuženog niko nije napao od njegovih drugova, kao ni pok. M</span><span class="span1">.</span><span class="span1">. Nije se mogao sjetiti da li je ove priča čuo prije ili poslije ubistva, a potvrdio je da je priča bila da je optuženi bio napadnut od pok. M</span><span class="span1">.</span><span class="span1"> i S</span><span class="span1">.</span><span class="span1">, te njihovih drugova.</span>
</p>
<p>
<span class="span1">Svjedok P. M. je naveo, da se dana 27.05.2014. godine, predveče, nalazio u lokalu "Mali dvorac" u Baru, zajedno sa drugom M. V., da je dok su sjedjeli za stolom u jednom trenutku primijetio neku pometnju, odnosno trku, i da su svi trčali iz pravca stadiona u pravcu grada. Nakon toga je, na udaljenosti oko 50m, vidio kako policajac drži za ruku </span><span class="span1">neko lice, koje može opisati kao mršavog muškarca, atletske građe, obučenog u šorts i majicu, a na glavi je imao tamne naočari i kačket.  Inače dok je sjedio nije vidio da to lice trči, ali je vidio veću grupu lica koja su trčala. Objasnio je da se te prilike nije približavao mjestu gdje je policija uhvatila to lice, već je sve posmatrao sa udaljenosti oko 50 metara te da nikakav pucanj prije toga nije čuo. Na glavnom pretresu je posebno odgovorio da je </span><span class="span1">kritične prilike sjedio sa M</span><span class="span1">.</span><span class="span1"> V</span><span class="span1">.</span><span class="span1">, koji je inače njegov drug, a nije mu poznato da je ovaj imao bilo kakav problem sa optuženim, kao ni pok. M</span><span class="span1">.</span><span class="span1">.</span>
</p>
<p>
<span class="span1">Svjedok V. M. je u svom iskazu naveo, da se prije otprilike mjesec dana, nalazio sa sestrom, zetom i njihovom djecom, na šetalištu u Baru, ispred teniskog terena, da je u jednom trenutku čuo neko komešanje i kada se instinktivno okrenuo  primijetio je dva mlađa momka, od kojih je jedan bio na biciklu, ili pored bicikla, u šta sada nije siguran, dok se ovo drugo lice pješice kretalo na korak ili dva iza njega. </span><span class="span1">Ovo jedno lice sa biciklom je na sebi imalo šorts i majicu kratkih rukava, dok je ovo drugo lice bilo obučeno u trenerku, i imalo je kačket na glavi, s tim što nije znao da li je kačket bio crne ili bijele boje, ali je bio kontrast izmedju majice i kačketa, odnosno jedno je bilo bijele boje, a drugo crne boje. Kada se okrenuo vidio je da je jedno lice palo, ali nije vidio da li ga je ovo drugo lice gurnulo ili je to lice palo iz nekih drugih razloga</span><span class="span1">. U momentu kada je ovo lice bilo palo, kao I ovo drugo lice koje se kretalo iza njega, bili su njemu okrenuti ledjima i potom je </span><span class="span1">vidio da je ovo drugo lice stalo iza lica koje je palo, ispružilo ruku u njegovom pravcu, nakon čega je čuo i pucnj</span><span class="span1">e</span><span class="span1">. U tom trenutku</span><span class="span1"> nije vidio pištolj u ruci tog lica, a čuo je pucnje više puta, ali nije znao tačno koliko, imao je osjećaj kao da potiču od petardi, jer nijesu bili jaki. Odmah nakon toga, momak sa ispruženom rukom, koji je inače imao kačket na glavi, je krenuo da trči prema šetalištu, a on se tada okrenuo I sa djecom uputio u suprotnom pravcu. Objasnio je da u trenutku kada se okrenuo u pravcu ova dva lica, nije vidio da je neko nekog, od njih dvojice, gurao ili udarao. Siguran je da kritične prilike, između ova dva lica nije čuo nikakvo psovanje odnosno da nije čuo nikakve riječi ili galamu iz njihovog pravca. Na glavnom pretresu je posebno naveo, da kada je čuo komešanje i okrenuo se, ova dva lica su njemu bila nekako sa strane, a ispred njega, s tim što lice koje je bilo u trenerci, bilo je njemu okrenuto leđima, dok je lice u šortsu bilo njemu bočno </span><span class="span1">okrenuto, a nalazilo se sa strane licu u trenerci. U trenutku kad je čuo komešanje, nije siguran da li je ovo lice bilo na biciklu, pored bicikla ili je čak biciklo bilo palo. U ova dva lica on nije gledao neprekidno, jer je pažnju obraćao na djecu od sestre, sa kojima je bio. Nakon što je ovo lice palo, vidio je da je ovo drugo lice stalo iznad njega sa ispruženom rukom, ali mu pištolj u ruci nije vidio. </span>
</p>
<p>
<span class="span1">Svjedok T. D. je u svom iskazu naveo, da se dana 27.05.2014. godine između 19,00 i 20,00 časova sa svojom porodicom nalazio u Baru, na šetalištu, tačnije između fudbalskog i teniskog terena, da je dok se igrao sa djecom u jednom trenutku čuo prigušeni pucanj, koji ga je posjetio kao pucanj iz pištolja plašljivca, da se instikntivno okrenuo u pravcu odakle je dolazio taj pucanj i vidio je dvije muške osobe koje su bile u neposrednoj blizini jedna drugoj. Posle pucnja, primijetio je komešanje između te dvije muške osobe, ali je tada okrenuo glavu prema kćerki, koju je uzeo u naručje, rekao je supruzi da uzme sina, majci je dao kćerku i tada im rekao da bježe. U tim trenucima je čuo i više pucnjeva, koji su dolazili iza njegovih leđa, a iz pravca u kojem je prethodno vidio ta dva lica. Ta dva lica su od mjesta gdje je on stajao bila na odstojanju od 20-30 metara. U sledećem trenutku kada se okrenuo u pravcu ovih lica, vidio je da lice koje je stajalo, a koje je bilo u crnoj </span><span class="span1">garderobi i sa bijelim kačketom na glavi, se okreće i odlazi u pravcu hotela "Princes". Dalje je objasnio da kada je čuo pucanj, i okrenuo se u pravcu ovih lica, misli da su obojica tada bili u stojećem položaju, a u sledećem trenutku kada je pogledao u njihovom pravcu, vidio je da je jedan od te dvojice momaka, koji je bio obučen u bijelu majicu i šorts, ležao na travi, dok se lice sa kačketom udaljavalo sa lica mjesta. U momentu kada se okrenuo i prvi put vidio ova dva lica, misli da je lice u šortsu, stajalo pored bicikla, odnosno biciklo je bilo blizu njega, dok je ovo drugo lice sa kačketom na glavi, stajalo neposredno naspram njega, a njemu </span><span class="span1">bočno okrenuti, i ni u jednom trenutku nije vidio da je neko od ova dva lica imao pištolj u ruci, kao ni da je neko nekog gurnuo ili udario. Lice koje je na glavi imalo imalo bijeli kačket, je svojom lijevom bočnom stranom bilo okrenuto u njegovom pravcu, dok je lice, koje je bilo obučeno u šortsu, prema njemu bilo okrenuto svojom desnom bočnom stranom. </span>
</p>
<p>
<span class="span1">Iz zapisnika o uviđaju Višeg državnog tužilaštva u Podgorici Ktr.br.414/14 od 28.05.2014. godine, proizilazi da je isti sačinjen povodom obaviještenja dežurne službe Uprave policije - Područna jedinica Bar, oko 20 časova, upućene VDT-u da je došlo do upotrebe vatrenog oružja na Šetalištu kralja Nikole u Baru, i da je tom prilikom lice M. M. preminuo. Po primljenom obavještenju naloženo je obezbedjenje lica mjesta i izlazak stručnih ekipa Uprave policije, a zatim je i tužilac izašao na lice mjesta radi preduzimanja uvidjaja. Uvidjaj je započet  27.05.2014. godine u 21,35 časova. Iz zapisnika dalje proizilazi da je lice mjesta zelena površina koja se nalazi između stadiona F.K."Mornar" i teniskog terena T.K."Bar", na Šetalištu kralja Nikole, do kojeg se dolazi na način što se iz ulice Jovana Tomaševića, gledano iz pravca benzinske pumpe i lokalnog puta pored Meteorološke stanice dolazi do Šetališta kralja Nikole, gdje se skreće lijevo na Šetalište, a nakon nekih 200 metara sa Šetališta se skreće lijevo, od kojeg skretanja je lice mjesta udaljeno 20-ak metara. Konstatovano je da je tijelo pok. M. M. zatečeno na navedenoj zelenoj površini, glavom okrenuto ka ulici Jovana Tomaševića, sa rukama ispruženim pored tijela, dok su noge bile ispružene, blago raširene i okrenute ka Šetalištu kralja Nikole, odnosno ka moru. Takođe, iznad lijevog uha, na lijevoj strani vrata, u predjelu lijevog ramena i lijeve gornje strane leđa, kod pokojnog su uočene strijelne rane, dok su u predjelu glave, tačnije usta, nosa i čela, kao i na desnoj strani tijela i na zelenoj površini ispod iste, uočeni tragovi tečnosti crvene boje, nalik na krv. Dalje se zapaža da se na tijelu pok. M. M. nalaze crveno crne patike, marke "Adidas", šorts, plave boje, marke "Adidas", majica kratkih rukava, bijele boje, marke "Babolat". Na zelenoj površini, pored desne noge pokojnog, zatečena je sportska torba plave boje, marke "Babolat", dok je neposredno pored lijeve ruke i noge pok. M. M., zatečen bicikl, marke "Orbea", koje je prednjim dijelom okrenuto prema ulici Jovana Tomaševića, dok se ispod desne ruke pokojnog nalazi kačket žute boje</span><span class="span2">. </span><span class="span1">Na toj zelenoj površini, u dnevnim uslovima, dana 28.05.2014. godine, a u blizini mjesta na kojem je uočena veća količina tečnosti, crvene boje, nalik na krv, pronađene su dvije čaure. Lice mjesta je fotografisano, a naloženo je ovlašćenim policijskim službenicima, da se</span><span class="span1"> izuzmu svi predmeti koji su izuzeti sa lica mjesta i pošalju na odgovarajuće vještačenje u Forenzički centar Danilovgrad. Uviđaj je završen dana 28.05.2014. godine u 08,00 časova.</span>
</p>
<p>
<span class="span1">Iz službene zabilješke o uviđaju Uprave policije-CB Bar, Stanica krim. policije Ku.br. 144/14 od 28.05.2014. godine, sačinjene povodom izvršenog uviđaja lica mjesta, koju je </span><span class="span1">sačinio ovlašćeni policijski službenik PJ Bar, proizilazi da su u istoj konstatovana zapažanja povodom izvršenog uviđaja, na Šetalištu Kralja Nikole u Baru, u blizini teniskog terena "Teniskog kluba" Bar, gdje je dana 27.05.2014. godine došlo do upotrebe vatrenog oružja na štetu M.M., a koja zapažanja su prethodno decidno navedena tj. opisana u zapisniku o uviđaju sačinjenom od strane zamjenika Višeg državnog tužioca.</span>
</p>
<p>
<span class="span1">Iz službene zabilješke Uprave policije CB Bar-Stanica policije Bar, Ku.br.144/14 od 27.05.2014. godine, proizilazi da je isti sačinjena povodom obavijesti dežurne službe Uprave policije - Područna jedinica Bar, oko 19,45 časova da je došlo do upotrebe vatrenog oružja na Šetalištu kralja Nikole u Baru, u neposrednoj blizini SC Topolica, i da je tom prilikom jedno lice zadobilo povrede, dok se izvršilac djela trčeći uputio prema hotelu "Princes" u Baru. Dolaskom na šetalište Kralja Nikole, u neposrednoj blizini ugostiteljskog objekta "Planet", službenici policije su primijetili jedno lice, visine oko 1,85 m, mršavije građe, koje je na sebi imalo crnu trenerku, na glavi bijeli kačket, i crne sunčane naočare na oči, dok je u desnoj ruci držalo pištolj. U momentu kada su izašli iz vozila, pomenuto lice se leđima okrenulo prema njima, i uperilo pištolj u pravcu 4-5 lica koja su trčala za njim. Dalje je navedeno da u tom trenutku, oni prilaze licu sa pištoljem u ruci, hvataju ga, i izdaju naređenje da im preda pištolj, što je isti i uradio, nakon čega kreću prema Stanici policije. Službenici policije su u službenom vozilu, dok su se kretali prema Stanici policije, identifikovali lice koje su uhvatili i utvrdili da se radi o M. N.. U prostorijama CB Bar, licu Mrdak Nenadu je izdata potvrda o privremenom oduzimanju predmeta za pištolj marke "VZOR", kal 7,65mm, bez fabričkog broja, sa okvirom u kojem se nalazio 1 metak i 1 metak u ležištu cijevi. </span>
</p>
<p>
<span class="span1">Iz potvrde o privremeno oduzetim predmetima Uprave policije CB Bar- Stanica policije Ku.br. 144/14 od 27.06.2014. godine, proizilazi da je od lica M. N. oduzet pištolj marke "Vzor", kalibra 7,65 mm, sa okvirom i jednim metkom u okviru i jednim metkom u cijevi, sa obrušenim fabričkim brojem. Potvrdu je M. N. lično potpisao.</span>
</p>
<p>
<span class="span1">Iz izvještaja ljekara Jedinice HMP u Baru, br. 1319 od 27.05.2014. godine, proizilazi da je navedenog dana u 19,45 ekipa HMP obaviještena da je na šetalištu, kod teniskih terena, upucana nepoznata muška osoba. Odmah po prijemu poziva, dolaskom na lice mjesta u 19,53 zatekli su nepoznatu mušku osobu, starosti oko 30 godina, bez svijesti, disanja i pulsa, kako leži u lokvi krvi, dok su na tijelu, pregledom ustanovili da postoje tri rane od vatrenog oružja. Konstatovano je da je smrt nastupila u 19,56 časova, nakon čega su obaviješteni službenici Uprave policije. </span>
</p>
<p>
<span class="span1">Iz izvještaja ljekara Jedinice za HMP u Baru br. 1320 od 27.05.2014. godine proizilazi da je ekipa HMP, u stanici policije u Baru, od 21-21,30 časova, pregledala lice M. N., i konstatovala povrede u vidu otoka u predjelu lijevo slijepočnog korijena nosa, nagnječinu iza desnog uha, nagnječinu desne ušne školjke, dok po rukama, nogama i trupu nije bilo vidljivih povreda, nakon čega je uzet i uzorak krvi za analizu na prisustvo alkohola u krvi. Navedena je dijagnoza povreda na latinskom jeziku.</span>
</p>
<p>
<span class="span1">Iz obdukcionog zapisnika KCCG Odjeljenja za sudsku medicinu Podgorica S.br. 108/14 od 04.06.2014. godine, vještaka sudske medicine prof. dr Šoć Miodraga, proizilazilo je da je smrt nasilna i da je nastupila usljed razorenja po život važnih moždanih centara, duž </span><span class="span1">kanala strijelnih rana, nanesenih projektilima ispaljenim iz ručnog vatrenog oružja. Vještak je u nalazu opisao: 1. ranu u lijevom sljepočnom predjelu, koja je ulazni otvor prostreline, koja se kanalom nastavlja kroz pripadajuće tkivo poglavine, kroz lijevu sljepočnu kost, ulazi u lobanjsku duplju, razara tkivo velikog mozga, izlazi iz lobanjske duplje ranom u desnom sljepočnom predjelu (opisanom pod tačkom 4. nalaza), smjer kanala rane je s lijeva udesno, odozdo naviše i od nazad prema naprijed; 2. ranu u lijevom sljepočnom predjelu, koja je ulazni otvor prostreline, koja se kanalom nastavlja kroz pripadajuće tkivo poglavine, kroz lijevu sljepočnu kost, ulazi u lobanjsku duplju, razara tkivo velikog mozga, izlazi iz lobanjske duplje ranom u desnom čeonosljepočnom predjelu (opisanom pod tačkom 6. nalaza), smjer kanala rane je s lijeva udesno, odozdo naviše i od nazad prema naprijed; 3. ranu u predjelu prednje strane lijevog ramena, koja je ulazni otvor ustreline, koja se kanalom nastavlja kroz pripadajuće potkožno meko tkivo, ulazi u predio vrata ranom u predjelu bočne strane vrata sa lijeve strane (opisanom pod tačkom 8. nalaza), zalama prednju stranu VI vratnog pršljena i ulazi u potkožno meko tkivo desne bočne strane vrata ranom (opisanom pod tačkom 9. nalaza), gdje se ustanovljava, na kraju kanala, metalni, žućkasti projektil. Smjer kanala rane je s lijeva udesno, od naprijed ka nazad odozdo naviše; 4. ranu u predjelu spoljašnje strane lijevog ramena, koja je ulazni otvor ustreline, koja se kanalom nastavlja kroz pripadajuće potkožno meko tkivo i ulazi u potkožno meko tkivo središnjeg međuključnjačinog predjela ranom (opisanom pod tačkom 11. nalaza), gdje se ustanovljava, na kraju kanala, metalni, žućkasti projektil. Smjer kanala rane je s lijeva udesno, odozgo nadolje i od nazad prema naprijed; 5. ranu u lijevom podlopatičnom predjelu, koja je ulazni otvor ustreline, koja se kanalom nastavlja kroz pripadajuće potkožno meko tkivo, ulazi u grudnju duplju u predjelu VIII međurebarnog prostora, prolazi kroz donji režanj lijevog plućnog krila, kroz vrh srca sa zadnje lijeve strane, razara lijevi režanj jetre i završava u potkožnom mekom tkivu u predjelu vrha grudne kosti (</span><span class="span1">opisano pod tačkom 13. nalaza</span><span class="span1">), gdje se ustanovljava, na kraju kanala, metalni, žućkasti projektil. Smjer kanala rane je s lijeva udesno, odozdo naviše i od nazad prema naprijed. Na kraju vještak navodi da su sve rane nanesene iz sudsko medicinske daljine.</span>
</p>
<p>
<span class="span1">Iz medicinske dokumentacije na ime M. N. od 25.04.2014. i 03.05.2014. godine, proizilazi da se okrivljeni M. N. dana 25.04.2014. godine, javio u Opštu bolnicu u Baru, u 22,25 časova, radi pregleda od strane ljekara, te je naveo da je zadobio povrede od strane njemu poznatih lica, sat vremena prije javljanja na pregled. Ljekar je pregledao okrivljenog, naveo dijagnozu na latinskom jeziku i propisao potrebnu terapiju. Takođe, dana 03.05.2014. godine, u izvještaju ljekara je navedeno da je M. N. došao u HMP u Baru, gdje je pregledan, te je naveo da je zadobio povrede prilikom pada u kanal, a nakon pregleda ljekar je naveo dijagnozu na latinskom jeziku i propisao potrebnu terapiju. </span>
</p>
<p>
<span class="span1">Iz nalaza i mišljenja sudskog vještaka medicinske struke prof. dr Šoć Miodraga o sudsko medicinskom pregledu okrivljenog M. N., proizilazi da su kod istog dana 28.05.2014.godine, ustanovljene povrede: 1. lijeve obrve i nosa, koje povrede su posljedica najmanje dvostrukog dejstva (dva udarca) tupog, teškog i zamahnutog mehaničkog oruđa (moguće i pesnica)  na odgovarajuće predjele glave. Iste su nastale oko tri sedmice prije pregleda, a vještak je ove povrede pojedinačno i u svom zbiru kvalifikovao kao laku tjelesnu povredu; 2. dvije krustice lijeve ušne školjke, koje povrede </span><span class="span1">su nastale direktnim dejstvom sile-povlačenja prstima šake, grebanje ili padom na tvrdu i neravnu podlogu. Nastale su najviše 72 sata prije sudskomedicinskog pregleda, a vještak je ove povrede pojedinačno i u svom zbiru kvalifikovao kao laku tjelesnu povredu; 3. u predjelu desne lakatne jame ustanovljen je ubod od injekcije, učinjen najviše 72 sata prije pregleda i posljedica je uzimanja uzorka krvi za analizu stepena alkoholisanosti; 4. u središnje trbušnom predjelu ustanovljen je tzv. stari ožiljak, koji je nastao kao posljedica hirurškog operativnog zahvata, urađenog oko 3,5 godina prije sudskomedicinskog pregleda. </span>
</p>
<p>
<span class="span1">Sud je na glavnom pretresu neposredno saslušao stalnog sudskog vještaka medicinske struke prof. dr Šoć Miodraga, koji je u svemu ostao pri prethodno datom obdukcionom zapisniku i pismeno datom nalazu i mišljenju od 04.06.2014. godine, s tim što je dodao da se iz obdukcionog nalaza jasno vidi da je u predmetnom događaju pok. M. M. zadobio 5 strijelnih povreda, od kojih su dvije prostreline i tri ustreline, a sve su nanešene iz sudsko medicinske daljine, što znači da su usta cijevi predmetnog vatrenog oružja bila udaljena od kože tijela više od 15 cm, ukoliko je predmetno oružje bilo pištolj, odnosno da je razdaljina bila veća od 60 cm, ukoliko je oružje bilo revolver.  Dalje je naveo, da se na osnovu tačne lokalizacije povreda može pretpostaviti da su projektili na tijelu djelovali u katkom intervalu, dok je tijelo bilo lijevom bočnom stranom okrenuto ustima cijevi i kod četiri rane, više zadnjom stranom. Smrt je nastupila u kratkom vremenskom intervalu, nakon nanošenja ovih povreda, ali ne više od 20 minuta od zadobijanja ovih rana. Na osnovu strijelnih kanala i mjesta na kojima se nalaze ulazni i izlazni otvori strijelnih rana, vještak nije mogao isključiti mogućnost da je prilikom zadobijanja ustrelnih rana, tijelo bilo svojom desnom stranom oslonjeno na neku podlogu. Vještak se nije mogao izjasniti koji je prvi, a koji peti projektil ispaljen, samo je dao pretpostavku da su ispaljeni jedan za drugim. Obje prostreline su osobito teške, kao i ustrelina sa ulaznim otvorom lijevo podlopatično, koja povreda je opisana u tački 12. nalaza, a strijelna rana čiji je ulazni otvor u predjelu spoljašnje strane lijevog ramena, opisana pod tačkom 10. nalaza, može se reći da je obična teška tjelesna povreda, dok su sve ostale osobito teške tjelesne povrede.</span><span class="span1"> </span><span class="span1">Takođe je naveo, da je mišljenje koje se odnosi na povrede koje je zadobio okrivljeni M., dao na osnovu izvještaja ljekara HMP u Baru, kao i na osnovu neposrednog pregleda okrivljenog.</span>
</p>
<p>
<span class="span1">Iz izvještaja o uzorkovanju tragova sa lica mjesta od 27.05.2014. godine, sačinjen od strane krim. tehničara, proizilazi da je na licu mjesta prilikom vršenja uvidjaja pronadjeno i fiksirano ukupno 6 tragova i to: trag br.1-tijelo pok. M. M., koje je zajedno sa garderobom proslijeđeno u KBC, radi obdukcije, a garderoba će biti dostavljena Forenzičkom centru radi utvrđivanja daljine pucanja i trasološkog vještačenja;  trag broj 2- trag krvi, koji je fotografisan i određeno utvrđivanje DNK profila;  trag broj 3-sportski ranac, koji trag je fotografisan;  trag broj 4-biciklo, koji trag je fotografisan; trag broj 5-čaura, koji trag je fotografisan i određeno balističko vještačenje; trag broj 6-čaura, koji trag je fotografisan i određeno balističko vještačenje.</span>
</p>
<p>
<span class="span1">Iz izvještaja Uprave policije - Forenzičkog centra u Danilovgradu o vještačenju "prisustva GSR čestica", (parafinskih rukavica), br. 1435/14, po vještaku Ivanović Ljudmili, proizilazi da su Forenzičkom centru na analizu za utvrđivanje prisustva odnosno neprisustva GSR čestica, dostavljena dva “SEM stubića“, pomoću kojih su izuzeti eventualni tragovi pucanja </span><span class="span1">(uzorci) sa šaka lica M. N.. Dalje je konstatovano, da je analiza površine „SEM stubića“ na prisustvo GSR čestica izvršena pomoću SEM/EDX metode po standardu ASTM E1588-10 za klasifikaciju GSR čestica. Nakon završene GSR analize površina SEM stubića, pomoću kojih su izuzeti eventualni tragovi pucanja sa šaka M. N. pronađeno je više karakterističnih GSR čestica, hemijskog sastava PbSbBa. Dakle, prisustvo karakterističnih GSR čestica na šakama okrivljenog M. N. ukazuje da je isti bio pouzdano povezan sa procesom opaljenja iz vatrenog oružja. </span>
</p>
<p>
<span class="span1">Iz izvještaja Uprave policije - Forenzičkog centra u Danilovgrad o vještačenju "prisustva barutnih čestica",  br.15551, po vještaku Ivanović Ljudmili, sa uvidom u foto-prilog, proizilazi da je ovom centru na vještačenje dostavljena sledeća garderoba, vlasništvo M. N.: 1. Dukserica, sive boje, marke "Adidas", veličine "M" (slika 1 u prilogu); 2. Majica kratkih rukava, crne boje, veličine "L" ; 3. Trik majica, bijele boje; 4. Kačket, bijele boje, marke "Nike"; 5. Donji dio trenerke, sive boje, marke "Nike", veličine" M"; 6. Kožni kaiš, crne boje, marke" Roberto Botticeli"; 7. Patike, sivo žute boje, marke "Reebok" veličine 42,5; 8. Naočare za sunce. U izvještaju je dalje konstatovano, da su ispitivanja vršena difenilaminskim testom na okolnosti utvrđivanja prisustva nitrata, a koji nastaju sagorijevanjem baruta kod opaljenja metka iz vatrenog oružja i ovim se testom barut posredno dokazuje, a karakteristične kolorne reakcije posmatrane su pomoću stereomikroskopa marke „Leica S6D“, pod različitim uvećanjima (10-40X). U krajnjem, dato je mišljenje, da je nakon izvršenih ispitivanja, na dostavljenoj dukserici vl. M. N., dokazano prisustvo barutnih čestica, u rasporedu i koncentraciji kako se to vidi u prilogu izvještaja na slici, dok na ostalim odjevnim predmetima nije dokazano prisustvo barutnih čestica. Sud je neposredno, na glavnom pretresu od 10.02.2015. godine, saslušao stalnog sudskog vještaka hemijske struke Ivanović Ljudmilu, koja je u svemu ostala pri datim pisanim nalazima i mišljenjima.  </span>
</p>
<p>
<span class="span1">Iz izvještaja policije - Forenzičkog centra u Danilovgradu o balističkom vještačenju, br. 1561/14, po vještaku Mihailović Milovanu, proizilazilo je da su ovom centru na vještačenje dostavljeni pravilno i posebno upakovani sledeći tragovi: 1. Pištolj marke "ČZ", model 50, kal.7,65mm, bez fabričkog broja, uz pištolj su dostavljena i dva metka od kojih je jedan izvađen iz cijevi pištolja, a jedan iz šaržera; 2. Čaure, 2 kom. na njima su utisnute iste oznake proizvođača "PPU.32AUTO", 3. Projektili, 3 komada dostavljeni sa obdukcije. U izvještaju je dalje konstatovano, da je vizuelnim pregledom i praktičnom provjerom, vještak utvrdio da je dostavljeni pištolj funkcionalan, te da je u bliskom periodu "bruniran" (crna boja površinske zaštite), a što znači da su fabrički brojevi, koji se nalaze na navlaci i cijevi prethodno obrušeni, (slika 1), dok je probno pucanje proteklo bez problema. Hemijskom analizom-difenilaminskim testom brisa iz cijevi pištolja, vještak je utvrdio da u naslagama tamnosive boje postoje nitrati, tj. da je iz dostavljenog pištolja pucano, nakon čega cijev nije čišćena. Dalje je navedeno, da je vizuelnim pregledom, kao i na osnovu geometrijskih karakteristika, vještak utvrdio da  dostavljene čaure i projektili pripadaju pištoljskoj municiji, kalibra 7,65 mm, da je jedan projektil s obdukcije deformisan, spljošten pri dnu, a da se na svim projektilima uočava po šest žljebova sa smjerom uvijanja u desno. Na komparativnom mikroskopu marke „LEICA DMC“ upoređene su prvo sporne čaure (S) međusobno, i uočene su reproduktivne individualne karakteristike, koje imaju identifikacioni karakter, a koje su nastale dejstvom čela zatvarača, što znači da su sporne </span><span class="span1">čaure ispaljene iz istog pištolja. Na komparativnom mikroskopu marke „LEICA DMC“, zatim su upoređene nesporne čaure (N), koje su ispaljene iz dostavljenog pištolja sa spornim čaurama (S), i uočene su individualne karakteristike, koje imaju identifikacioni karakter, nastale dejstvom čela zatvarača (slike 2,3) na spornoj čauri, koje su uočene i na nespornim čaurama. Na komparativnom mikroskopu marke „LEICA DMC“, zatim su upoređeni i nesporni projektili, ispaljeni iz dostavljenog pištolja sa spornim projektilima (S1,S2 I S3), i uočeno je postojanje reproduktivnih individualnih karakteristika, koje se preklapaju, što znači da su svi sporni projektili ispaljeni iz dostavljenog pištolja (slike 4,5,6). U krajnjem je vještak dao mišljenje, da je dostavljeni pištolj funkcionalan, da je iz njega pucano, nakon čega cijev nije čišćena, da su sporne čaure ispaljene iz dostavljenog pištolja, kao i da su svi projektili ispaljeni iz dostavljenog pištolja.</span>
</p>
<p>
<span class="span1">Sud je neposredno saslušao vještaka balističke struke Mihailović Milovana, koji je u svemu ostao pri datom pisanom nalazu i mišljenju, s tim što je pojasnio, da je analizom rada pištolja, koji je korišten u spornoj situaciji, utvrdio da je isti izbacivao čaure u desnu stranu, pod uglom od 90 do 100 stepeni u odnosu na pravac pucanja i da čaure odskaču čak do 7 metara od pozicije sa koje se puca. Pojasnio je da pištolj tipa kal.7,65 izbacuje čaure na rastojanju od oko 3 metra, a da se vidi da ovaj pištolj odstupa od standarda te kategorije oružja. </span>
</p>
<p>
<span class="span1">Iz izvještaja Uprave policije Forenzičkog centra u Danilovgrad o DNK vještačenju, br. 1446/14, po vještaku dr Sandri Kovačević, sa uvidom u foto-prilog broj 1446/14/ od 08.07.2014. godine, proizilazi da je </span><span class="span1">ovom centru na vještačenje dostavljen pištolj crne boje, marke i kalibra "VZOR" 50 CAL 7,65 (slika 1,2,3). </span><span class="span1">Na osnovu izvršenih DNK i seroloških analiza, provjere podudarnosti DNK profila i biostatističkog proračuna, vještak je dala sljedeće mišljenje</span><span class="span1">: na uzorku izuzetom sa rebrastog dijela rukohvata pištolja, utvrđeno je prisustvo biološkog materijala od najvjerovatnije tri osobe, pri čemu rezultat DNK analize daje ekstremno jaku podršku hipotezi da je M. N. jedan od donora, dok na uzorcima izuzetim sa rebrastog dijela navlake i obarače pištolja, nije utvrđena dovoljna količina biološkog materijala potrebnog za DNK analizu. Sud je neposredno, na glavnom pretresu od 10.02.2015. godine, saslušao stalnog sudskog vještaka forenzičke genetike Kovačević Sandru, koja je u svemu ostala pri datom pisanom nalazu i mišljenju.</span>
</p>
<p>
<span class="span1">Iz izvještaja Uprave policije Forenzičkog centra u Danilovgradu o trasološkom vještačenju, br 1553/14, po vještaku Sekulić Danilu, proizilazi da je ovom centru na vještačenju dostavljena izuzeta garderoba od pok. M. M., kao I M. N.. Trasološkim pregledom garderobe pok. M. M. konstatovano je sledeće: 1. Majica kratkih rukava, marke "Babolat", veličine "XL", bijele boje, (slike 1, 2 ,3 ,4 ,5 ,6 i 7), na prednjoj strani uočavaju se četiri mehanička oštećenja i to: na 4,3 cm od gornjeg lijevog ramena šava i 14,5 cm od lijevog ramena šava (sl.1 i 2), a relativna veličina oštećenja iznosi 0,6 cm; na 4,5 cm od gornjeg lijevog ramena šava i 13 cm od lijevog ramena šava (sl. 1 i 2), a relativna veličina oštećenja iznosi 0,6 cm; na 5 cm od gornjeg lijevog ramena šava i 8 cm od lijevog ramena šava (sl. 1 i 3), ), a relativna veličina oštećenja iznosi 1 cm; na 6 cm od gornjeg lijevog ramena šava i 1,5 cm od lijevog ramena šava (sl. 1 i 4), a relativna veličina oštećenja iznosi 0,7 cm. Na zadnjoj strani majice uočavaju se tri mehanička oštećenja i to: na 7,5 cm od lijevog ramena šava i 20 cm od unutrašnjeg šava lijevog rukava ( sl.5 i 6), a relativna veličina oštećenja iznosi 0,6 cm; na 8 cm od lijevog ramena šava i 19 cm od unutrašnjeg šava lijevog rukava (sl. 5 i 6), a relativna veličina oštećenja iznosi 0,6 cm; na 32,3 cm od </span><span class="span1">donje ivice majice i 18,5 cm od lijevog šava prednje i zadnje pole (sl. 5 i 6), a relativna veličina oštećenja iznosi 0,6 cm; 2. Šorts, marke "Adidas", veličine "S", plave boje ( sl.8 i 9), na čijoj prednjoj i zadnjoj strani nijesu uočena mehanička oštećenja; 3. Donje gaće, crne boje, marke "Intimissimi", nepoznate veličine (sl. 10 i 11), na čijoj prednjoj i zadnjoj strani nijesu uočena mehanička oštećenja, dok se uočavaju tragovi osušene tečnosti, tamno braon boje, nalik na krv; 4. Kapa, marke "Adidas", žute boje, na kojoj se uočavaju dva oštećenja i to: na 6 cm od donje ivice kape (sl.12 i 13); na 11 cm od donje ivice kape (Sl. 12 i 14); 5. Patike, marke "Adidas", veličine 44, crno-crvene boje (Sl.15), na kojima nijesu uočena oštećenja; 6. Čarape, bijele boje, na kojima se uočavaju tragovi osušene tečnosti, tamno braon boje, nalik na krv, koje su vidno zaprljane, bez mehaničkih oštećenja. Trasološkim pregledom garderobe M. N., konstatovano je sledeće: 1. Dukserica, sive boje, marke "Adidas", veličine "M" (Sl.17 i 18), na čijoj prednjoj i zadnjoj strani nijesu uočena mehanička oštećenja; 2. Majica kratkih rukava, crne boje, nepoznate marke, veličine "L" (sL. 19 I 20), na čijoj prednjoj i zadnjoj strani nijesu uočena mehanička oštećenja; 3. Trik majica, bijele boje, nepoznate marke i veličine (Sl. 21 i 22), na čijoj prednjoj i zadnjoj strani nijesu uočena mehanička oštećenja; 4. Kačket, bijele boje, marke "Nike" (Sl.23), na kojem nijesu uočena mehanička oštećenja; 5. Donji dio trenerke, sive boje, marke "Nike", veličine "M" (Sl. 24 i 25), na čijoj prednjoj i zadnjoj strani nijesu uočena mehanička oštećenja; 6. Kožni kaiš, crne boje, marke "Botticeli" (Sl.26), na kojem nijesu uočena mehanička oštećenja; 7. Patike, marke "Reebok", veličine 42,5, sivo-žute boje (Sl.27), na kojima nijesu uočena mehanička oštećenja; 8. Naočare za sunce, nepoznate marke (Sl.28), na kojima nijesu uočena mehanička oštećenja. </span>
</p>
<p>&nbsp;</p>
<p>
<span class="span1">U krajnjem, dato je mišljenje da mehanička oštećenja na garderobi pok. M.M. su karakteristična za oštećenja nastala dejstvom projektila ispaljenog iz vatrenog oružja, dok na garderobi M. N. nijesu uočena mehanička oštećenja. Sud je neposredno, na glavnom pretresu od 10.02.2015. godine, saslušao stalnog sudskog vještaka trasologa Sekulić Danila, koji je u svemu ostao pri datom pisanom nalazu i mišljenju.</span>
</p>
<p>&nbsp;</p>
<p>
<span class="span1">Iz izvještaja Uprave policije Forenzičkog centra u Danilovgradu o vještačenju daljine pucanja, broj 1554/14, po vještaku Smolović Dejanu, sa uvidom u foto-prilog, proizilazi da je ovom centru, radi utvrđivanja daljine pucnja odnosno rastojanja usta cijevi od vatrenog oružja do oštećenja na istim, na vještačenje dostavljena sledeća garderoba: majica kratkih rukava, šorts, donje gaće, kapa, patike i čarape, vlasništvo pok. M. M.. Dalje je konstatovano, da nakon završenih ispitivanja, u okolini oštećenja na lijevom ramenu sa prednje strane majice kratkih rukava, kao i u okolini oštećenja na zadnjoj strani predmetne majice kratkih rukava, vlasništvo pok. M. M., kako je to vidljivo u prilogu ovog izvještaja na slikama 3 i 4, dokazano je prisustvo barutnih čestica, dok u okolini oštećenja na predmetnoj kapi nije dokazano prisustvo barutnih čestica. Dalje je konstatovano da oštećenja na lijevom ramenu majice kratkih rukava, sa prednje strane, kao i oštećenja na lijevom ramenu sa zadnje strane majice kratkih rukava, vlasništvo pok. M. M., nastala su od projektila iz vatrenog oružja, kada su usta cijevi bila na rastojanju od oko 70 cm do istih, a ne može se utvrditi da li su ova oštećenja nastala od ulaza projektila, jer je došlo do rasipanja barutnih čestica, koje je sa ovog rastojanja veće od međusobnog rastojanja oštećenja. Na kraju je konstatovano da je oštećenje na lijevoj poli sa zadnje strane majice kratkih rukava, vlasništvo pok M. M., nastalo kada su usta cijevi bila na rastojanju od oko 90 cm do istog, a ukoliko su oštećenja na kapi, vlasništvo pok. M. M. nastala od projektila iz vatrenog oružja, tada su usta cijevi bila na rastojanju većem od 90 cm. Sud je neposredno, na glavnom pretresu od 10.02.2015. godine, saslušao stalnog sudskog </span><span class="span1">vještaka hemijske struke Smolović Dejana, koji je u svemu ostao pri datom pisanom nalazu i mišljenju. </span>
</p>
<p>
<span class="span1">Iz izvještaja o toksikološkom ispitivanju DOO Centar za Eko-toksikološka ispitivanja broj 708/04/01 od 15.10.2014. godine, proizilazi da je ovom Centru na analizu dostavljen uzorak krvi, kako bi se utvrdilo moguće prisustvo narkotika, sedativa i ljekova, a po zahtjevu koji je dostavljen od strane Kliničkog Centra Crne Gore, dana 19.09.2014. godine. Konstatovano je da je uzorak krvi prvo analiziran u SCAN modu na gasnom hromatografu sa masenim detektorom radi moguće identifikacije organskih toksinata koji su stabilni na tački ključanja, a navedenom analizom nije utvrđeno prisustvo organskih toksinata. Nakon ovoga uzorak krvi je analiziran u SIM modu na LCMS-u, odnosno tečnom hromatogofu sa masenim detektorom na prisustvo sledećih ljekova: propanolol, verapamil, promazin, karbamazepin, pirimidon, hlorpromazin i tioridazin, a navedenom analizom nije utvređeno prisustvo navedenih ljekova. Takođe, izvršena je analiza uzorka krvi u SIM modu na LCMS-u, na moguće prisustvo heroina, kodeina i njihovih metabolita, morfina i 6 monoacetilmorfina, a navedenom analizom nije utvrđeno prisustvo navedenih supstanci u krvi. Sud je neposredno, na glavnom pretresu od 17.03.2015. godine, saslušao inženjera tehnologije Živković Vladimira, koji je u svemu ostao kod pismeno datog izvještaja o toksikološkom ispitivanju, s tim što je dodao da su uzorak krvi u Centru dobili dana 19.09.2014. godine, a nije mu bilo poznato kad je uzet uzorak krvi. Ukoliko je uzorak krvi adekvatno čuvan, oni su mogli izvršiti analizu kada su dobili uzorak krvi na analizu, a ukoliko uzorak nije adekvatno čuvan, moglo je doći do razgradnje pojedinih supstanci koje su se nalazile u krvi. Dalje je naveo da se heroin i njegovi metaboliti mogu pronaći u krvi 2 dana nakon prestanka korišćenja, a u urinu i od 3-5 dana, a što zavisi od toga da li se radi o stalnom ili povremenom korisniku, od količine uzete doze heroina, kao i od toga da li se uzima intravenozno ili ušmrkavanjem. Dostavljena količina krvi je bila dovoljna da se izvrše tražene analize, s tim što se nije mogao izjasniti koja količina krvi je utrošena za analizu alkohola, jer njihov Centar to nije radio. </span>
</p>
<p>
<span class="span1">Iz izvještaja o alkoholisanosti KCCG, broj A663 od 12.06.2014. godine, proizilazi da je ovom Centru na analizu dostavljen uzorak krvi od 03.06.2014. godine, na ime M. N., koja krv je izvađena dana 27.05.2014. godine u 20:25 časova. Analiza krvi je izvršena po Widmark metodi, i utvrđeno je prisustvo apsolutnog alkohola u krvi u iznosu od 0,64% (pro milla) odnosno 13,864 mmol/L. Takodje je navedeno da se kod navedene koncentracije alkohola u krvi, većina ljudi nalazi u pripitom stanju.</span>
</p>
<p>
<span class="span1">Iz zapisnika o prijemu krivične prijave CB Bar od 25.04.2014. godine, proizilazi da je okrivljeni M. N. dana 25.04.2014. godine u 23,50 časova, u CB Bar, prijavio fizički napad na njega, koji se dogodio u kafe baru "Karuba", navodeći da ga je napao M. S. iz Bara i još njemu tri nepoznata lica, te da mu je prilikom napada, jedan od napadača, a misli da je to bio M. S., rekao "aj sad podji kod brata A. i kod M.". </span>
</p>
<p>
<span class="span1">Iz nalaza i mišljenja Komisije vještaka pri Klinici za psihijatriju Podgorica od 15.04.2015. godine, proizilazi da je M. N. osoba nisko prosječnih intelektualnih sposobnosti, da ne ispoljava simptome trajnog duševnog oboljenja, već se primarno radi o poremećaju ličnosti na graničnom nivou sa karakteristikama disforičnog raspoloženja, sa niskim pragom na frustracije, koji se klasifikuje kao teži duševni poremećaj. Dugogodišnje konzumiranje </span><span class="span1">psihoaktivnih supstanci je na nivou politoksikomanske zavisnosti, dominantno o heroinu. Vještaci su shodno okolnostima kritičnog dogadjaja dali jednu varijantu kada su naveli da se u vrijeme izvršenja krivičnog djela optuženi nalazio u stanju afekta straha jakog inteziteta, koji odgovara stanju privremene duševne poremećenosti, da je krivično djelo psihopatološki motivisano afektom straha jakog inteziteta, poremećajem ličnosti i politoksikomanskom zavisnošću o heroinu i alkoholu. Tada su sposobnosti shvatanja značaja krivičnog djela, u vrijeme izvršenja krivičnog djela, bili bitno smanjeni. Medjutim, vještaci su takođe dali i drugu varijantu, u slučaju da nije bilo prisutno provokativno ponašanje oštećenog, da susret sa oštećenim koji je planiran, eliminiše neposrednu životnu ugroženost optuženog u deliktnoj situaciji, u tim okolnostima su cijenili da afekat straha kod optuženog, u deliktnoj situaciji, bio je na nivou srednjeg intenziteta i pored kumuliranog afekta uzrokovanim prethodnim nasiljem. U ovom slučaju kod optuženog su sposobnost shvatanja značaja djela i upravljanja svojim postupcima u vrijeme izvršenja krivičnog djela bili smanjeni, ali ne bitno. </span>
</p>
<p>
<span class="span1">Vještaci su, imajući u vidu  da je okrivljeni dugogodišnji zavisnik o psihoaktivnim supstancama, dominantno o heroinu i alkoholu, bili mišljenja da sa medicinske strane ima indikacija za primijenu mjera bezbjednosti obaveznog psihijatrijskog liječenja od narkomanije. </span>
</p>
<p>
<span class="span1">Sud je i neposredno saslušao predstavnika Komisije vještaka, sudskog vještaka neuropsihijatra prof. dr Stanka Milića, koji je u ime Komisije vještaka ostao pri datom pisanom nalazu i mišljenju od 15.04.2015. godine, </span><span class="span1">s tim što je dodao da deliktna situacija određuje intenzitet straha, a to se odnosi prije svega na ličnost osobe, da li se radi o duševno zdravoj osobi ili osobi sa duševnim poremećajem. U konkretnom</span><span class="span1"> slučaju, vještaci su naveli psihopatološke fenomene koji su vezani za ličnost optuženog, a pod ocjenom intenziteta straha imali su u vidu i preddeliktnu situaciju, koja je umanjila toleranciju na provokativno ponašanje oštećenog.  Objasnio je da u analizi ličnosti, kod psihološkog testiranja, su utvrdili da optuženi ima nizak prag tolerancije na frustracije i sklonost agresivitetu, odnosno da teško izdržava stanje napetosti.</span>
</p>
<p>
<span class="span1">Iz uvjerenja Ministarstva pravde Crne Gore, broj 0203/20075 od 11.05.2015. godine za optuženog M. N. proizilazi da ranije nije osudjivan, jer nije evidentiran u kaznenu evidenciju.</span>
</p>
<p>
<span class="span1">Uvidom u fotodokumentaciju Uprave policije-CB Bar, broj 458/14 od 27.05.2014. godine sa skicom lica mjesta, sud se uvjerio u bliži i širi izgled lica mjesta-staze pored teniskog terena u Baru, položaja tijela pok. M., te tragova pronađenih na licu mjesta.</span>
</p>
<p>
<span class="span1">Cijeneći navode cjelokupnog dokaznog postupka, navode optužbe i odbrane optuženog, te sve provedene dokaze pojedinačno i u njihovoj međusobnoj povezanosti, ovaj sud nalazi da je optuženi M. N. izvršio krivično djelo ubistvo iz čl. 143 Krivičnog zakonika u sticaju sa krivičnim djelom nedozvoljeno držanje oružja i eksplozivnih materija iz čl. 403 st.1 Krivičnog zakonika Crne Gore.</span>
</p>
<p>
<span class="span1">Naime, u postupku je nesumnjivo utvrđeno,</span><span class="span1"> da je optuženi Mrdak Nenad dana 27.05.2014.godine, oko 19,45 časova, u Baru, na šetalištu Kralja Nikole u blizini teniskog </span><span class="span1">terena "Teniski klub Bar" umišljajno lišio života oštećenog M. M., pri čemu je bio svjestan da će pucanjem iz pištolja marke "Vzor" u pravcu oštećenog,  istog lišiti života, pa je to i htio, na način što je prišao oštećenom i u pravcu istog ispalio pet projektila iz pištolja marke "Vzor", kalibra 7,65 mm, nanoseći mu na taj način tjelesne povrede u vidu razorenja po život važnih moždanih centara duž kanala strijelnih rana, od kojih  povreda je kod oštećenog M. M. smrt nastupila istog dana u 19,56 časova na licu mjesta, usljed </span><span class="span1">razorenja po život važnih moždanih centara, duž kanala strijelnih rana,</span><span class="span1"> nakon čega se dao u bjekstvo.</span>
</p>
<p>
<span class="span1">Naprijed utvrđeno činjenično stanje sud je nesumnjivo utvrdio prvenstveno iz iskaza iskaza svjedoka V. M. i T. D., koji iskazi su objektivizirani materijalnim dokazima i to zapisnikom u uviđaju VDT-a u Podgorici, službene zabilješke Uprave policije CB Bar od 27.05.2014. godine, sačinjene od strane ovlašćenih policijskih službenika,  potvrde o privremeno oduzetim predmetima, te nalaza i mišljenja vještaka medicinske struke prof. Dr Šoć Miodraga od 15.04.2015. godine, izvještaja o traološkom vještačenju, izvještaja o vještačenju prisustva GSR čestica, izvještaja o balističkom vještačenju, te izvještaja o vještačenju daljine pucnja Forenzičkog centra Danilovgrad, izvještaja o uzorkovanju tragova, izvještaja o DNK vještačenju, kao i fotodokumentacije UP CB Bar sačinjene povodom predmetnog događaja.</span>
</p>
<p>
<span class="span1">Da je kritičnom prilikom optuženi M. N. pucao iz vatrenog oružja, proizilazilo je iz balističkog vještačenja, iz kojeg je nesporno utvrđeno da je iz pištolja marke "ČŽ", model 50, upotrebljavajući municiju kalibra „7,65mm“ pucano, kao i da su svi sporni projektili i pronadjene sporne čaure, ispaljene iz predmetnog pištolja.</span><span class="span1"> Takođe je, na osnovu vještačenja o prisustvu GSR čestica sud utvrdio da prisustvo karakterističnih GSR čestica na šakama optuženog, ukazuje da je isti bio pouzdano povezan sa procesom opaljenja iz vatrenog oružja, a to je potvrdilo i vještačenje barutnih čestica odnosno na dukserici optuženog dokazano je prisustvo barutnih čestica u rasporedu i koncentraciji, koja je obilježena na fotografiji iz izvještaja o vještačenju. </span><span class="span1">Da je navedeni pištolj optuženi upotrijebio prilikom izvršenja krivičnog djela, sud je takođe utvrdio i iz DNK  vještačenja, iz kojeg vještačenja je proizilazilo da je na uzorku izuzetom sa rebrastog dijela rukohvata pištolja utvrđeno prisustvo biološkog materijala od najvjerovatnije tri osobe, pri čemu krajnji rezultat DNK analize daje ekstremno jaku podršku hipotezi da je M. N. jedan od donora. </span>
</p>
<p>
<span class="span1">Takodje, da je kritične prilike optuženi M. u pok. M. M. ispalio pet projektila, nesumnjivo je proizilazilo iz obdukcionog zapisnika, te nalaza i mišljenja, kao i usmenog izjašnjenja vještaka sudsko medicinske struke prof. dr Šoć Miodraga, odnosno da je</span><span class="span1"> pok. M. zadobio pet strijelnih rana i to dvije rane prostreline i tri rane ustreline tj. </span><span class="span1">prostelinu u lijevom sljepočnom predjelu, ustrelinu u predjelu prednje strane lijevog ramena, ustrelinu u predjelu spoljašnje strane lijevog ramena, prostelinu u lijevom sljepočnom predjelu i ustrelinu u lijevom podlopatičnom predjelu, </span><span class="span1">od kojih povreda je kod pok.oštećenog nastupila smrt istog dana u 21,56 časova, na mjestu kritičnog događaja, a usled razorenja po život važnih moždanih centara duž kanala strijelnih rana. Vještak je objasnio da su tri ustreline i dvije prostreline nanijete iz sudsko medicinske daljine, a to znači da su usta cijevi predmetnog vatrenog oružja bila udaljena od kože tijela više od 15 cm.</span><span class="span1"> </span><span class="span1">Medjutim, u pravcu redosljed</span><span class="span1">a nanošenja povreda, vještak se</span><span class="span1"> nije mogao izjasniti, samo je dao </span><span class="span1">pretpostavku da su ispaljeni jedan za drugim, odnosno u kratkom vremenskom intervalu.</span><span class="span2"> </span><span class="span1">Inače, usmeno izjašnjenje vještaka, obdukcioni zapisnik i nalaz i mišljenje, sud je u cjelosti prihvatio, i iste cijenio kao jasne i objektivne, zasnovane na pravilima struke i nauke. Iz vještačenja o daljini pucanja nesporno je proizilazilo da se oštećenje na lijevom ramenu majice kratkih rukava, sa prednje strane, kao i oštećenje na lijevom ramenu sa zadnje strane majice kratkih rukava, vlasništvo pok. M.M., nastala od projektila iz vatrenog oružja kada su usta cijevi bila na rastojanju od oko 70 cm do istih, a da je oštećenje na lijevoj poli sa zadnje strane majice kratkih rukava, nastalo kada su usta cijevi bila na rastojanju od oko 90 cm do istog, a iz trasološkog vještačenja je nesporno proizilazilo da su mehanička oštećenja na garderobi pok. M. M. karakteristična za oštećenja nastala dejstvom projektila ispaljenog iz vatrenog oružja.</span>
</p>
<p>
<span class="span1">Naprijed navedene izvještaje o vještačenju Forenzičkog centra Danilovgrad, sud je prihvatio kao stručne, objektivne i jasne, bazirane na pravilima struke i nauke, a materijalne dokaze (zapisnik o uviđaju VDT-a u Podgorici Ktr. br. 414/14 od 28.05.2014. godine, i fotodokumentacije Uprave policije-CB Bar br. 458/14 od 27.05.2014. godine, službene zabilješke Uprave policije-CB Bar, Ekspoziture kriminalističke policije Ku.br. 144/14 od 27.05.2014 i 28.05.2014. godine, potvrde Uprave policije CB Bar, Ekspoziture kriminalističke policije o privremeno oduzetim predmetima – pištolja, marke "VZOR", kal.7,65 mm, KU.br. 144/14 od 27.06.2014. godine, i izvještaja Uprave policije – CB Bar, od 27.05.2014. godine, o uzrokovanju tragova lica mjesta), koji su potvrdjivali bliži izgled lica mjesta, tragove sa pozicijama gdje su zatečeni, kao i predmet-oružje, koje je oduzeto, sud je prihvatio kao vjerodostojne i jasne, pa je istima poklonio punu vjeru, koji dokazi su saglasni o bitnim i odlučnim činjenicama - mjestu i vremenu izvršenja krivičnog djela, kao i sredstvu, kojim je krivično djelo izvršeno. </span>
</p>
<p>&nbsp;</p>
<p>
<span class="span1">Inače, ni sam optuženi nije sporio činjenicu da je kritične prilike pucao u pravcu pok. M. M., iz naprijed navedenog pištolja, kojeg je kupio i nosio bez dozvole, pa je sledstveno navedenom, za sud nesporno dokazano da je pištoljem marke "VZOR", kal.7,65 mm, izvršeno predmetno krivično djelo, posebno što je predmetni pištolj i oduzet od optuženog, a što proizilazi i iz potvrde o privremeno oduzetim predmetima, koju je optuženi potpisao.  </span>
</p>
<p>
<span class="span1">Sud nije prihvatio tvrdnju odbrane da se ovdje radilo o ubistvu na mah, jer je za postojanje krivičnog djela ubistvo na mah neophodno da onaj ko drugog liši života na mah, bude doveden bez svoje krivice u jaku razdraženost napadom, zlostavljanjem ili teškim vrijeđanjem od strane ubijenog. Dakle, odbranu optuženog koji je tvrdio</span><span class="span1"> </span><span class="span1">da je kritične prilike, dok je šetao, naišao pok. M. na biciklu, koji mu je prepriječio put i obratio mu se riječima “opet smo se sreli, pičko narkomanska“, da mu je on odgovorio da se makne od njega i krenuo da se udaljava, a u tom trenutku je pok. oštećeni sišao sa bicikla i krenuo prema njemu, da je nakon toga, on izvadio pištolj i počeo da puca, sud nije prihvatio, smatrajući da je sračunata na ublažavanje krivice. Sud je zaključio da optuženi kritične prilike nije bio ni isprovociran, ni napadnut od strane pok. M., te da je zbog toga morao preduzeti radnje kojima se htio odbraniti, odnosno kako to bezuspješno predstavlja optuženi, da je pucanjem na pok.M. htio da zaštiti sebe. Ovo iz razloga što ovakva odbrana optuženog nema utemeljenja ni u jednom provedenom dokazu, </span><span class="span1">jer ovakvo eventualno ponašanje pok. M., nije proizilazilo ni iz iskaza svjedoka V. M. koji je </span><span class="span1">potvrdio da je bio na igralištu pored teniskih terena kada je čuo neko komešanje i tada je primijetio dva mlada momka jednog na biciklu ili pored bicikla, nije bio siguran, dok se drugo lice pješice kretalo na korak ili dva iza njega. Kada je ponovo pogledao vidio je da je jedno lice palo, a ovo drugo lice je stalo iznad lica koje je palo i ispružilo ruku u njegovom pravcu, </span><span class="span1">kada je čuo pucnje-više njih. Ovaj svjedok je bio siguran da nije bilo nikakvog psovanja izmedju ova dva lica, odnosno nije čuo nikakve riječi ili galamu iz njihovog pravca. Svjedok T., koji je takođe bio na igralištu, je objasnio da je u jednom trenutku čuo prigušeni pucanj, da se tada instinktivno okrenuo u pravcu odakle je dolazio taj pucanj i vidio je dvije muške osobe koje su bile u neposrednoj blizini jedna drugoj, u stojećem položaju licem jedan naspram drugog, primijetio je komešanje izmedju te dvije osobe, ali je odmah nakon prvog pucnja okrenuo glavu prema kćerki, koju je uzeo u naručje, rekao je supruzi da uzme sina i da bježe, i upravo u tim trenucima čuo je više pucnjeva, koji su dolazili iza njegovih ledja, a iz pravca u kojem je prethodno vidio ta dva lica. Kada je ponovo pogledao vidio je da jedan od te dvojice, koji je bio obučen u bijelu majicu i šorts, leži na travi, dok se drugo lice sa kačketom udaljavalo sa lica mjesta.</span><span class="span2"> </span><span class="span1">Iz iskaza ov</span><span class="span1">a dva</span><span class="span1"> svjedoka sud se nije mogao uvjeriti da je postojao napad ili bilo kakvo provokativno ponašanje pok.oštećenog.</span>
</p>
<p>&nbsp;</p>
<p>
<span class="span1">Dakle, u konkretnom slučaju ni jedan provedeni dokaz nije ukazivao da su ispunjeni uslovi za postojanje krivičnog djela ubistva na mah, posebno cijeneći iskaze svjedoka V</span><span class="span1">.</span><span class="span1"> M</span><span class="span1">.</span><span class="span1"> i T</span><span class="span1">.</span><span class="span1"> D</span><span class="span1">.</span><span class="span1">, </span><span class="span1">odnosno </span><span class="span1">sud nije mogao zaključiti da je kritične prilike optuženi bio napadnut, zlostavljan ili teško vrijeđan od strane pok. M</span><span class="span1">.</span><span class="span1"> M</span><span class="span1">.</span><span class="span1">. Ova dva svjedoka su bila saglasna u navođenju da onoliko koliko su čuli i vidjeli dešavanja izmedju optuženog i pok. oštećenog, nije bilo guranja</span><span class="span1">,</span><span class="span1"> niti udaranja između njih, a svjedok V</span><span class="span1">.</span><span class="span1"> je tvrdio da nije čuo ni bilo kakvo psovanje, neke riječi ili galamu iz njihovog pravca</span><span class="span1">, a navodjenje "komešanja" nisu mogli bliže objasniti</span><span class="span1">.</span><span class="span1"> </span>
</p>
<p>
<span class="span1">Cijeneći provedene dokaze, sud se uvjerio da optuženi M. N. kritične prilike nije imao baš nikakve potrebe da izvadi pištolj, a kamoli da isti upotrijebi, pucajući u pok. M.. Naime, sud se nije mogao uvjeriti da je kritične prilike bilo fizičkog napada, zlostavljanja, pa ni teškog vrijeđanja optuženog. Iz ponašanja pok. oštećenog, sud nije mogao zaključiti da je postupao na način, kako je to predstavio optuženi u svojoj odbrani, zbog kojeg bi se optuženi osjećao ugroženim i zbog kojeg je morao upotrijebiti oružje, a posebno pri činjenici da pok. oštećeni kritične prilike nije imao bilo kakvo sredstvo-oruđe, a kamoli oružje, već je nesporno da se vraćao sa tenisa i da je na sebi imao sportsku garderobu, odnosno šorts i majicu kratih rukava, kao i torbu u kojoj je nosio teniski reket (dakle očigledno opremljen za rekreaciju). Inače, optuženi po mišljenju suda, ispaljuje hice potpuno odlučno i hladnokrvno, obzirom da je prvo opalio jedan metak, dok je pok. oštećeni stajao naspram njega, a nakon što je pok.oštećeni pao, stojeći iznad njega, još nekoliko projektila, (što je potvrđeno iskazom svjedoka V, M,, koji je vidio optuženog, k</span><span class="span1">ada</span><span class="span1"> je stao iznad pok. oštećenog, koji je ležao, da je ispružio ruku u njegovom pravcu, a nakon toga je čuo i pucnje-više njih), a nesporno je utvrdjeno da je ispalio ukupno pet projektila.</span>
</p>
<p>
<span class="span1">Shodno prethodno navedenom, po ocjeni suda, ne postoji ni jedan dokaz, koji bi išao u prilog tezi, koju je zastupala odbrana optuženog M, o mogućoj ispunjenosti uslova da se u konkretnom slučaju radilo o ubistvu na mah, jer u toku ovog postupka ni jedan provedeni dokaz nije potvrdio odbranu optuženog, pa je time sud smatrao apsolutno neprihvatljivim da je optuženi predmetnim postupanjem, odnosno pucanjem iz vatrenog oružja, štitio sebe, i da drugog izbora osim pucanja u pok. M,, nije imao. Čak i da se prihvati da mu se pok. oštećeni obratio riječima „opet smo se sreli pičko narkomanska", prepriječio mu put</span><span class="span1"> </span><span class="span1">sa biciklom i krenuo u njegovom pravcu, a sam optuženi je potvrdio da je odmah nakon toga izvadio pištolj i pucao u njega (čak dva projektila u glavu), dakle, bez upozorenja da </span><span class="span1">ima oružje, ili eventualnog pucanja u znak upozorenja, što sve  ukazuje da je optuženi svjesno  pucao da pok.oštećenog liši života. </span>
</p>
<p>
<span class="span1">Optuženi je tvrdio da je pištolj kupio i počeo da ga nosi sa sobom, nakon što je u dva navrata bio fizički napadnut od strane pok. M, i njegovog društva, </span><span class="span1">jer je osjećao strah za bezbjednost, kako sebe, tako i svojih članova porodice</span><span class="span1">, medjutim, to znači da je optuženi sa razlogom mogao očekivati eventualne provokacije od strane pok. oštećenog, jer mu je ponašanje oštećenog od ranije bilo poznato, a to što je nabavio i nosio pištolj je očigledno bilo sa ciljem eventualnog razračunavanja sa pok.oštećenim. Činjenica da je nosio oružje i time očigledno bio spreman da isto upotrijebi, nije se moglo okarakterisati, u konkretnoj situaciji, kao postupanje na mah. S druge strane, sud nije mogao pouzdano zaključiti ni da se radilo o planiranom susretu, iako je optuženi, obučen u crnu trenerku, sa bijelim kačketom na glavi i crnim sunčanim naočarima, (a oko 19,45 časova kada je sunce već bilo zašlo, a što je potvrđeno službenom zabilješkom koju su sačinili policijski službenici, koji su nakon bjekstva optuženog sa lica mjesta, ga uhvatili i lišili slobode), "šetao" mjestom, gdje je mogao sresti pok. M-, (koji očigledno nije slučajno te prilike bio na teniskim terenima pored šetališta, već je često igrao tenis, za koji sport je imao kompletnu opremu). </span>
</p>
<p>
<span class="span1">Da bi neko krivično djelo moglo biti tretirano kao privilegovana vrsta ubistva (ubistvo na mah) potrebno je da je ono izvršeno ne samo u afektivnom stanju, nego u stanju jake razdraženosti, dakle u izvanrednom duševnom stanju optuženog, koji po svom intenzitetu dovodi do tolikog uzbuđenja optuženog, da ovaj trenutno i bez daljeg razmišljanja stvori odluku za izvršenje ubistva i odmah djeluje na mah. Osnovni smisao ove privilegovane kvalifikacije ubistva nalazi se u provokaciji koja se događa u neposrednom kontaktu između optuženog i oštećenog, odnosno između povoda koji je izazvao razdraženost i stepena razdraženosti mora postojati i određena srazmjera, koju treba ocjenjivati objektivnim mjerilima, a ne subjektivnim kriterijumima, tj. po ocjeni samog optuženog (koja se može rezultirati iz njegove preosjetljivosti). Sud nije mogao prihvatiti odbranu optuženog u smislu da je on bio u takvom afektivnom stanju i u stanju jake razdraženosti, da bi ga ponašanje pok. oštećenog toliko uzbudilo, da on trenutno i bez daljeg razmišljanja stvori odluku da izvrši ubistvo. Ni u nalazu i mišljenju Komisije vještaka pri Klinici za psihijatriju, za ovo nije bilo uporišta, jer su vještaci dali alternativno mišljenje i u jednoj varijanti, koju je sud prihvatio, u slučaju da nije bilo prisutno provokativno ponašanje oštećenog, to eliminiše neposrednu životnu ugroženost, te su nesporno utvrdili da je kod optuženog sposobnost shvatanja djela i upravljanja svojim postupcima u vrijeme izvršenja krivičnog djela bila smanjena, ali ne bitno, i pri tom cijenili afektivno stanje straha, koji je dostigao stadijum srednjeg inteziteta i pored kumuliranog afekta uzrokovanog prethodnim nasiljem i pri tom utvrdili da se kod optuženog radi o poremećaju ličnosti sa niskim pragom tolerancije na frustracije i sklonost agresivitetu, odnosno da teško izdržava stanje napetosti.</span>
</p>
<p>
<span class="span1">Sud je prihvatio dio odbrane optuženog, koja je potvrdjena i provedenim dokazima (medicinskom dokumentacijom i krivičnom prijavom) da je 25.04.2014.godine, bio fizički napadnut od lica M. S., kojeg je i prijavio CB-u Bar, da ga je fizički napao zajedno sa još 3-4 njemu nepoznata lica, kada je zadobio povrede utvrdjene ljekarskim izvještajem. Što se </span><span class="span1">tiče drugog fizičkog napada sud nije imao dokaz koji bi potvrdio da je povrede zadobio u tuči, jer je iz izvještaja ljekara od 03.05.2014.godine proizilazi da se udario o betonsku ivicu pored nekog kanala, te je navedeno u izvještaju da pacijent negira da je bilo tuče, da se sa nekim tukao. Medjutim, vještak medicinske struke prof. dr Šoć je,  nakon neposrednog pregleda kojeg je obavio 28.05.2014.godine (dan nakon kritičnog dogadjaja), utvrdio da su povrede lijeve obrve i nosa kod optuženog nastale 3 sedmice prije pregleda, da su posledica najmanje dva udarca, nastale moguće i pesnicom, takodje da je imao dvije krustice na lijevoj ušnjoj školjki koje su mogle nastati direktnim  dejstvom sile-povlačenja prstima šake, grebanja ili padom na tvrdu i neravnu podlogu, a nastale najviše 72 sata prije pregleda. Sud nije mogao prihvatiti stav odbrane da ova povreda nastala najviše 72 sata prije pregleda ukazuje na mogućnost da je kritične prilike postojao fizički kontakt izmedju optuženog i pok. M., jer na to nije ukazivao nijedan provedeni dokaz, kako je to već naprijed objašnjeno, a pri tom je sud imao u vidu da se optuženi nakon izvršenja krivičnog djela dao u bjekstvo sa pištoljem u ruci i bio je uhvaćen od strane policijskih službenika i potom priveden, koja povreda je mogla nastati i tom prilikom. Inače, iz iskaza svjedoka M. V. sud se uvjerio da je i njemu bilo poznato, iz priča po gradu da je unazad mjesec dana, od kritičnog dogadjaja, optuženi M. došao krvav u lokal "Karuba", a da se pričalo da ga je pretukao njegov brat, pok. M.M. i S., sa drugovima, što ukazuje da je kritičnom dogadjaju ipak prethodio raniji sukob, zbog čega je sud prihvatio taj dio odbrane optuženog. Sam optuženi je negirao da je bio u svadji sa pok. M. i da nije bilo razloga da ga ovaj napada, medjutim prilikom napada rekli su mu da se za to požali bratu A. i M. O., a ove prethodne dogadjaje sud je cijenio prilikom odluke o kazni.</span><span class="span1"> </span><span class="span1">Inače, ovi napadi od strane pok. oštećenog, koji su se dogodili prije kritičnog događaja, a koji su, po kazivanju optuženog, izazvali strah kod njega, zbog kojeg je počeo</span><span class="span1"> da nosi pištolj, ne mogu služiti kao osnov za ovu lakšu kvalifikaciju- ubistva na mah. </span>
</p>
<p>
<span class="span1">Inače, iz iskaza svjedoka B. N. sud je utvrdio da je, dok se nalazio na "Trim stazi", začuo nekoliko pucnjeva, koji su dolazili iz pravca šetališta, nakon čega se uputio u tom pravcu, i između fudbalskog i teniskog terena, je vidio jedno lice kako leži na travnjaku, a kad je prišao, prepoznao je da se radi o M. M., a</span><span class="span1"> iz iskaza svjedoka P. M. i M. V., da su, dok su sjedjeli u lokalu "Mali dvorac", koji se nalazi na gradskom trgu, vidjeli kako iz pravca teniskih terena u pravcu grada trči jedni lice, kojeg je M. V. prepoznao kao M. N. i  vidio je da je te prilike imao pištolj u ruci, ali nije siguran da li ga je držao u lijevoj ili desnoj, dok je za njim trčalo više lica, pa je sud iskaze ovih svjedoka cijenio i prihvatio, u dijelu o kojem su imali saznanja, obzirom da kritične prilike nijesu bili neposredni očevici kritičnog događaja odnosno nisu vidjeli sam čin predmetnog ubistva.</span>
</p>
<p>
<span class="span1">Sud je cijenio i druge dokaze provedene u postupku, pa je našao da oni nisu od uticaja za drugačiju odluku u ovoj krivično pravnoj stvari.</span>
</p>
<p>
<span class="span1">Cijeneći okolnosti konkretnog slučaja, ovaj sud nalazi da je optuženi M. N. ostvario sve subjektivne i objektivne elemente bića krivičnog djela ubistvo iz čl. 143 Krivičnog zakonika u sticaju sa krivičnim djelom nedozvoljeno držanje oružja i eksplozivnih materija iz čl. 403 st. 1 Krivičnog zakonika. Krivično djelo ubistva izvršio je sa direktnim umišljajem, tako što je kritične prilike iz navedenog pištolja, ispalio pet projektila u vitalne djelove-glave (dva projektila u lijevom slijepoočnom predjelu) i tijela (dva u predjelu lijevog ramena i jedan u </span><span class="span1">lijevom podlopatičnom predjelu)  pok. M., svjestan da ga može lišiti života, pa je to i htio. Pri ocjeni stanja svijesti optuženog u vrijeme izvršenja krivičnog djela, sud je imao u vidu nalaz i mišljenje Komisije vještaka o sudsko psihijatrijskom vještačenju optuženog, i to varijantu u kojoj su naveli da je sposobnost shvatanja krivičnog djela i mogućnost upravljanja svojim postupcima u vrijeme izvršenja krivičnog djela kod optuženog Mr. bila smanjena, ali ne bitno, a da je afektivno stanje straha dostiglo stadijum srednjeg intenziteta, a koji nalaz i mišljenje, kao i usmeno izjašnjenje predstavnika Komisije vještaka, sud je prihvatio kao jasne, objektivne i stručne, bazirane na pravilima nauke i struke i cijenio prilikom odluke o kazni. </span>
</p>
<p>
<span class="span1">Nadalje, u odnosu na krivično djelo nedozvoljeno držanje oružja i eksplozivnih materija iz čl. 403 st.1 Krivičnog zakonika nesporno je utvrdjeno da je optuženi dana 27.05.2014. godine u Baru, na šetalištu Kralja Nikole, u blizini Teniskog terena „Teniski klub“ neovlašćeno držao i nosio na javnom mjestu pištolj marke „Vzor“, kalibra 7,65 mm sa okvirom i jednim metkom u okviru i jednim u cijevi, sa obrušenim fabričkim brojem, na način što je navedeno oružje suprotno odredbama čl.10a Zakona o oružju, koje propisuje  da je zabranjeno nabavljanje, držanje i nošenje oružja bez odgovarajuće isprave o oružju i čl.11 st.1</span><span class="span1"> </span><span class="span1">Zakona o oružju, koje propisuje da je zabranjeno nošenje oružja na javnom mjestu, neovlašćeno ga držao i neovlašćeno nosio na javnom mjestu, pri čemu je bio svjestan zabranjenosti svojih radnji, pa je to i htio. Postupajući na ovaj način, a što nesporno proizilazi iz odbrane optuženog, koji nije sporio da je kritične prilike nosio i držao predmetni pištolj marke „Vzor“, kal.7,65mm, na šetalištu u Baru, a prethodno ga je kupio, te nije imao nikakvu dozvolu za isti, time je ostvario sve bitne elemente bića i ovog krivičnog djela. Njegova odbrana u odnosu na ovo krivično djelo odnosno priznanje izvršenja istog je prihvaćeno, jer je u saglasnosti sa ostalim provedenim dokazima.</span>
</p>
<p>
<span class="span1">Odlučujući o kazni, sud je cijenio okolnosti koje utiču da kazna bude veća ili manja, prethodno cijeneći i jačinu zaštićenog dobra, odnosno da je ljudski život neprocenjiv, da je pravo na život ispred svakog drugog prava i niko nema pravo da oduzme život drugom, zbog čega je pravo na život jedno od osnovnih vrijednosti koje štiti Krivični zakonik, pa je</span><span class="span1"> </span><span class="span1">potom, shodno čl.42 KZ,  kao olakšavajuće okolnosti na strani optuženog M. N. cijenio da se radi o porodičnom čovjeku, ocu dvoje mal djece, lošeg imovnog stanja, da se radi o dugogodišnjem zavisniku o psihoaktivnim supstancama, od koje bolesti zavisnosti se i liječio, što je takodje potvrdjeno psihijatrijskim vještačenjem, takodje nespornu činjenicu da nije sklon vršenju krivičnih djela, obzirom da ranije nije osudjivan, što je proizilazilo iz Uvjerenja-Izvoda iz kaznene evidencije Ministarstva pravde Crne Gore, a cijenjene su i okolnosti koje su prethodile izvršenju ovog krivičnog djela, a to je da je optuženi fizički bio napadnut od strane pok.oštećenog i njegovih drugova dana 25.04.2014.godine koji napad je prijavio policiji, a posjedovao je i medicinsku dokumentaciju, (što je i provedeno kao dokaz), što je posredno (iz priča po gradu) potvrdio i svjedok M.. Otežavajućih okolnosti na strani optuženog M N nije bilo.</span>
</p>
<p>
<span class="span1">Imajući u vidu da je za krivično djelo ubistva u zakonu propisana kazna zatvora od 5 do 15 godina, a za krivično dje</span><span class="span1">l</span><span class="span1">o nedozvoljeno držanje oružja i eksplozivnih materija kazna zatvora od 3 mjeseca do tri godine</span><span class="span1">,</span><span class="span1"> sud je </span><span class="span1">optužnom </span><span class="span1">prethodno utvrdio za krivično djelo ubistva kaznu zatvora u trajanju od 13 godina, za krivično djelo nedozvoljeno držanje </span><span class="span1">oružja i eksplozivnih materija kaznu zatvora u trajanju od 6 mjeseci, t</span><span class="span1">e ga</span><span class="span1">  je primjenom člana 48 KZ osud</span><span class="span1">io</span><span class="span1"> na jedinstvenu kaznu zatvora u trajanju od 13 </span><span class="span1">(trinaest) </span><span class="span1">godina i 4 </span><span class="span1">(četiri) mjeseca. S</span><span class="span1">ud je smatrao da je izrečena kazna adekvatna</span><span class="span1">,</span><span class="span1"> odnosno da je odmjerena kazna srazmjerna stepenu krivice i težini počinjenog krivičnog djela, te predstavlja onu mjeru koja je neophodno potrebna, radi postizanja svrhe kažnjavanja</span><span class="span1"> iz čl. 32 Krivičnog zakonika</span><span class="span1">, </span><span class="span1">odnosno sud je uvjeren da će ista uticati da optuženi ubuduće ne vrši ovakva ili slična krivična djela, </span><span class="span1">kao i na buduće učinioce krivičnih djela, </span><span class="span1">a sve u okviru opšte svrhe izricanja krivičnih sankcija iz čl. 4 stav 2 Krivičnog zakonika.</span>
</p>
<p>
<span class="span1">U izrečenu kaznu zatvora sud je optuženom, shodno čl.51 KZ, uračunao pritvor koji je počeo teći 27.05.2014.godine, a koji je produžen do pravosnažnosti presude,  s tim što ne može biti duži od izrečene kazne zatvora.</span>
</p>
<p>
<span class="span1">Sud je optuženom, shodno čl.75 KZ-a, izrekao mjeru bezbjednosti oduzimanja predmeta i to pištolja marke “VZOR”, kal.7,65mm, koji je upotrijebljen u izvšenju krivičnog djela.</span>
</p>
<p>
<span class="span1">Kako je optuženi oglašen krivim, sud ga je, shodno odredbama čl.226 i 229 Zakonika o krivičnom postupku, obavezao na plaćanje troškova krivičnog postupka u iznosu od 2.765,75 eura, koji se odnose na troškove angažovanih  vještaka i vještačenja, kao i na ime sudskog paušala, novčani iznos od 100,00, eura </span><span class="span1">koji iznos je odmjeren shodno složenosti, dužini trajanja postupka i imovinskim prilikama optuženog, a sve u roku od 15 dana po pravosnažnosti presude, pod prijetnjom prinudne naplate,  u korist Budžeta CG.</span>
</p>
<p>
<span class="span1">Na osnovu izloženog, a shodno odredbi čl. 374 Zakonika o krivičnom postupku, odlučeno je kao u izreci.  </span>
</p>
<p style="text-align:center;">
<span class="span1">VIŠI SUD U PODGORICI</span>
</p>
<p style="text-align:center;">
<span class="span1">Dana 04</span><span class="span1">.06.2014.godine</span>
</p>
<p>&nbsp;</p>
<p>&nbsp;</p>
<p>
<span class="span1">ZAPISNIČAR,</span><span class="span1"></span><span class="span1"></span><span class="span1"></span><span class="span1">                   PREDSJEDNIK VIJEĆA-SUDIJA,</span>
</p>
<p>
<span class="span1">Bojana Raković,s.r. </span><span class="span1">                                                                 </span><span class="span1">     </span><span class="span1"> </span><span class="span1">Vesna Pean,s.r.  </span>
</p>
<p>&nbsp;</p>
<p>
<span class="span1">                                                          Tačnost otpravka ovjerava </span>
</p>
<p>
<span class="span1">                                                          ovlašćeni službenik suda</span>
</p>
<p>
<span class="span1">                                                          ______________________</span>
</p>
<p>&nbsp;</p>
</div>
</div>


</body>