VIŠI SUD U PODGORICI<br>
K.br.260/2009<br>
Podgorica, 07.12.2010. godine.<br>
<div style="text-align: center;">
	U IME NARODA</div>
<br>
Viši sud u Podgorici kao prvostepeni krivični, u vijeću sastavljenom od sudije Ćupić Ratka kao predsjednika vijeća, sudije Jović Dragoja i sudija porotnika Radević Radenka, Međedović Jelene i Todorović Slavice, kao članova vijeća, uz učešće Alibalić Emine kao zapisniočara, u krivičnom predmetu protiv optuženih P. S. koga brani adv. R. M. zbog krivičnog djela teško ubistvo u pokušaju iz čl.144 tač.8 u vezi čl. 20 KZ, optuženog V. G. zbog krivičnog djela nasilničko ponašanje iz čl.399 KZ, optuženog M. D. zbog krivičnog djela nasilničko ponašanje iz čl.399 KZ,&nbsp; optuženog V. V. zbog krivičnog djela nasilničko ponašanje iz čl.399 KZ i krivičnog djela teška tjelesna povreda iz čl.151 st.1 KZ, optuženog Z. M. zbog krivičnog djela nasilničko ponašanje iz čl.399 KZ, koje brani adv. B. Z. iz Podgorice, rješavajući po optužnici Višeg državnog tužilaštva iz Podgorice Kt.br.119/09 od 05.10.2009. godine, koju je na glavnom pretresu zastupala Medenica Lepa, zamjenik Višeg državnog tužioca iz Podgorice, nakon održanog glavnog javnog pretresa dana 30.11.2010. godine, donio je, a dana 7.12.2010. godine, u prisustvu stranaka javno objavio<br>
<div style="text-align: center;">
	PRESUDU</div>
<div style="text-align: center;">
	I</div>
Optuženi:<br>
<br>
1. V. G., rodjen … sa prebivalištem u Podgorici, državljanin Republike Albanije, fudbaler, neoženjen, vojsku nije služio, srednjeg imovnog stanja, ranije nesudjivan,<br>
<br>
2. V. V., rodjen …, sa prebivalištem u Podgorici, državljanin Republike Albanije, fudbaler, neoženjen, vojsku nije služio, lošeg imovnog stanja, ranije nesudjivan,<br>
<br>
3. Z. M., rodjen …, sa prebivalištem u Podgorici, državljanin Republike Albanije, sportista - profesionalni bokser, neoženjen, srednjeg imovnog stanja, ranije nesudjivan,<br>
<br>
4. M. D., rodjen … sa prebivalištem u Podgorici, državljanin Republike Albanije, nezaposlen, neoženjen, vojsku nije služio, lošeg imovnog stanja, ranije nesudjivan,<br>
<div style="text-align: center;">
	Krivi su</div>
Zato što su:<br>
<br>
Dana 08.06.2009. godine oko 21,30 časova u mjestu Mahala, opština Podgorica,&nbsp; u grupi, vršenjem nasilja prema oštećenom P. D., ugrozili spokojstvo gradjana i remetili javni red i mir, na način što su opkolili oštećenog P. D. koji je bio sam i fizički ga napali udarajući ga rukama i nogama po glavi i tijelu, od kojih udaraca je oštećeni pao na zemlju, a okrivljeni nastavili da ga udaraju, kojom prilikom je oštećenom nanesena laka tjelesna povreda u vidu nagnječenja glave i lica, oguljotina kože u predjelu lica, krvnih podliva kože i potkožnog mekog tkiva u lijevoj polovini čeonog predjela i potiljačnog predjela i oguljotina kože u predjelu gornje strane lijevog i desnog stopala, pa kada je optuženi P. S. u cilju sprečavanja daljeg napada na oštećenog, iz revolvera marke „Under Cover 38“, ispalio prvo jedan metak u vis, a zatim više metaka&nbsp; u pravcu optuženih Z. M. i M. D., nanoseći im tjelesne povrede, pošto isti nijesu prestali sa napadom na oštećenog, optuženi V. V. prišao optuženom P. S. i zadao mu udarac pesnicom u predjelu glave od kojeg udarca je P. S. pao, nakon čega je optuženi V. V. iz ruke optuženog P. S. oduzeo revolver i istim ga više puta udario po glavi nanoseći mu tešku tjelesnu povredu u vidu potresa mozga,<br>
<br>
- čime su optuženi Z. M., V. G., V. V. i M. D. izvršili krivično djelo nasilničko ponašanje iz čl.399 KZ, a optuženi V. V. i krivično djelo teška tjelesna povreda iz čl.151 st.1 KZ,<br>
<br>
Pa sud optuženom V. V. na osnovu citiranih zakonskih propisa, čl.4, 32, 36, 42, 45, 46 i čl.48 st.1 KZ, utvrdjuje:<br>
<br>
- za krivično djelo - nasilničko ponašanje iz čl.399 KZ kaznu zatvora u trajanju od 3 (tri) mjeseca,<br>
<br>
- za krivično djelo teška tjelesna povreda iz čl.151 st.1 KZ kaznu zatvora u trajanju od 3 (tri) mjeseca,<br>
<br>
Pa sud optužene primjenom citiranih zakonskih propisa te čl.4,32,36,42,45,46 KZ i čl.199,202 i 364 ZKP-a, a u odnosu na optuženog V. V. i primjenom čl.48 st.2 KZ – a,<br>
OSUDJUJE<br>
<br>
Optuženog V. V., na jedinstvenu kaznu zatvora u trajanju od 5 (pet) mjeseci,<br>
<br>
Optuženog V. G., na kaznu zatvora u trajanju od 3 (tri) mjeseca,<br>
<br>
Optuženog Z. M., kaznu zatvora u trajanju od 3 (tri) mjeseca,<br>
<br>
Optuženog M. D., kaznu zatvora u trajanju od 3 (tri) mjeseca,<br>
<br>
Obavezuju se optuženi: V. V., V. G. i Z. M. da ovom sudu plate troškove krivičnog postupka u iznosu od 456,50 eura koje će platiti solidarno, te da plate paušal u iznosu od po 100,00 eura, sve u roku od 15 dana od dana pravosnažnosti presude, pod prijetnjom prinudne naplate.<br>
<div style="text-align: center;">
	II</div>
<br>
Optuženi P. S., rodjen..., sa prebivalištem u mjestu rodjenja..., državljanin Crne Gore, penzioner, oženjen, otac dvoje djece, srednjeg imovnog stanja, osudjivan i to presudom Osnovnog suda Podgorica K.br.842/94 od 05.02.1995. godine zbog krivičnog djela iz čl.131 st.1 KZ CG na novčanu kaznu u iznosu od 200,00 dinara, bio u pritvoru od 09.06.2009. godine od 2,00 časa do 11.07.2009. godine,<br>
<br>
Na osnovu čl.363 tač.1 ZKP-a u vezi&nbsp; čl.10 KZ,<br>
<div style="text-align: center;">
	OSLOBADJA SE OD OPTUŽBE</div>
Što je:<br>
<br>
Dana 08.06.2009. godine oko 21.30 časova u mjestu Mahala – opština Podgorica, odbijajući istovremeni protivpravni napad od svog sina – oštećenog P. D., koji se sastojao u tome što su ga optuženi V. G., V. V., Z. M. i M. D. opkolili i fizički napali udarajući ga rukama i nogama po glavi i tijelu, od kojih udaraca je oštećeni pao na zemlju, a optuženi nastavili da ga udaraju, kojom prilikom su mu nanijeli laku tjelesnu povredu u vidu nagnječenja glave i lica, oguljotinu kože u predjelu lica, krvnih podliva kože i potkožnog mekog tkiva u lijevoj polovini čeonog predjela i potiljačnog predjela, oguljotinu kože u predjelu gornje strane lijevog i desnog stopala, optuženi P. S. u toku trajanja tog napada na oštećenog, iz revolvera marke "UNDER COVER 38" fabr. br. ..., prvo ipalio jedan metak u vis, a zatim, pošto napad na oštećenog nije prestao, ispalio više metaka u pravcu optuženih V. V. i Z. M. koji su ih pogodili nanoseći im tom prilikom tjelesne povrede i to: Z. M. tešku tjelesnu povredu u vidu prostrelne rane u desnom nadlopatičnom predjelu i ustrelnu ranu u predjelu ledja pored kičmenog stuba a M. D. laku tjelesnu povredu u vidu strijelne rane u predjelu lijeve natkoljenice,<br>
<br>
- i time da je izvršio krivično djelo teško ubistvo u pokušaju iz čl.144 tač.8 u vezi čl.20 KZ, jer je postupao u nužnoj odbrani.<br>
<br>
Troškovi krivičnog postupka u ovom dijelu padaju na teret budžetskih sredstava suda.<br>
<div style="text-align: center;">
	Obrazloženje</div>
<br>
Optužnicom Višeg državnog tužilaštva iz Podgorice Kt.br.119/2009 od 05.10.2009. godine optuženom P. S. stavljeno je na teret da je izvršio krivično djelo teško ubistvo u pokušaju iz čl.144 tač.8 u vezi čl.20 KZ, optuženima V. G., V. V., Z. M. i M. D. da su izvršili krivično djelo nasilničko ponašanje iz čl.399 KZ, a optuženom V. V. i krivično djelo teška tjelesna povreda iz čl.151 st.1 KZ. Pri podnijetoj optužnici zastupnik optužbe je u cjelosti ostao do kraja glavnog pretresa, smatrajući da je provedenim dokazima utvrdjeno da su optuženi izvršili krivična djela stavljena im na teret, te predložio da sud iste oglasi krivima i kazni po zakonu.<br>
<br>
Optuženi P. S., je u svojoj odbrani u predkrivičnom postupku kod Uprave policije PJ Podgorica naveo da se dana 08.06.2009. godine oko 21,30 časova nalazio u svojoj kući u selu Mahala sa svojim sinom D. kada je D. pozvao telefonom mladji sin D.2 i saopštio mu da su ga napali neki momci zv. "V." na sportskom terenu u Mahali a koji su nakon napada krenuli prema "Gold" marketu. D. je tada izašao iz kuće i uputio se u pravcu pomenutog marketa, a za njim je iz kuće izašao i on (tj. optuženi P. S.) predhodno uzevši revolver sa sobom jer se uplašio za život svojih sinova znajući da su ti "V." bokseri i da se uvijek kreću u većim grupama. Sjeo je u svoje putničko vozilo marke "Ford Sijera" i uputio se u pravcu "Gold" marketa koji se nalazi u selu Mahala bb, i dok se kretao ka pomenutom mjestu zaustavio se ispred lokala "Džoker" koji se nalazi u neposrednoj blizini marketa "Gold" gdje je sreo M. J. koji je njegov komšija i drug njegovih sinova, a koji mu je tada saopštio da se njegovi sinovi nalaze iza marketa "Gold", da su u velikim problemima tj. da su fizički napadnuti od strane više lica, a da je to njemu saopštio D.2 putem mobilnog telefona. Kada je to čuo od M., nastavio je svojim vozilom u pravcu pomenutog mjesta i tada je na raskrsnici primijetio žuto vozilo marke "Opel Tigra" za čijim se upravljačem nalazio Z. D. koji je inače bokser a koji se kretao ispred njega u pravcu "Gold" marketa. Pokušao je da ga zaobidje svojim vozilom što mu je Z. onemogućavao i tako su nakon par stotina metara vožnje obojica stigli iza marketa "Gold" gdje je primijetio više lica i medju njima svoga sina D. U tom trenutku Z. je zaustavio svoje vozilo, izašao iz istog i uputio se u pravcu njegovog sina D. i zadao mu jedan udarac stisnutom pesnicom u predjelu glave od kojeg udarca je D. pao na zemljanu podlogu. Kada je to vidio izašao je iz svog vozila koje je predhodno zaustavio i krenuo put mjesta dogadjaja. D. je ponovo ustao a Z. je ponovo krenuo prema njemu sa namjerom da ga udari što je i učinio, pa je on u tim trenucima povikao "Ne ljudi, ne činite to", na što ta lica koja su napadala njegovog sina nijesu reagovala već su i dalje napadala njegovog sina D. Uplašen za D. život izvadio je revolver iz džepa i ispalio jedan hitac u vazduh kao znak upozorenja ne bi li prestali sa napadom. Medjutim, i pored tog hica ispaljenog u vazduh nijesu prestali da napadaju njegog sina, pa je uperio pištolj u pravcu Z. i ispalio ostala četiri projektila pri čemu nije nišanio precizno ali je tada vjerovatno Z. pogodio u predjelu tijela. Nakon što je ispalio ta četiri projektila ubrzo je primio više teških udaraca u predjelu glave i izgubio svijest od kada se više ničeg ne sjeća do momenta kada se osvijestio u Kliničkom centru.<br>
<br>
U svojoj odbrani pred istražnim sudijom, ponovio je svoje ranije navode i dodao da je njegov sin D. nekoliko puta padao od udaraca koje mu je zadavao Z. koji mu je poznat kao D. bokser, pa mu je bilo jasno da nemaju nikakve šanse da se biju sa njima zbog čega je galamio i tražio da prestane tuča ali bezuspješno. Dalje je naveo da mu je predhodno Z. onemogućio da ga zaobidje svojim vozilom na taj način što je popriječio svoje vozilo na putu, a da je isti nakon što je Z. izašao iz svog vozila prišao njegovom sinu D. i udario ga, pa je D. tada pao, a zatim ustao da bi ga Z. opet udario, te D. opet pao i tako dva - tri puta. Kazao je još da iz žutog "Opela" niko nije izašao osim Z. koji je bio sam u vozilu, a takodje je i on iz svog vozila izašao sam. U trenutku kada je pucao na Z. isti je od njega bio udaljen možda 5-6 ili 7 metara okrenut ledjima dok je napadao njegovog sina D., a D. se nalazio ispred Z., tako da je mogao pogoditi i svog sina. O mogućnosti da pogodi hicem svoga sina nije razmišljao jer je u tim trenucima, kako navodi izgubio kontrolu nad samim sobom. Svog mladjeg sina D.2 u toj gužvi nije primijetio mada je znao da se tu nalazi. Nije znao da je pogodio M. D. U njegovom revolveru staje 5 metaka i nije bio svjestan da ih je sve ispalio. Odmah nakon što je ispalio poslednji hitac počeo je da prima udarce i da gubi svijest, a nastavili su da ga udaraju i nakon što je pao ali nije vidio ko ga udara i čime kako prije pada tako i poslije, neznajući pri tom gdje se nalazi njegov pištolj. Dodaje da su se sva lica koja su bila prisutna na mjestu dogadjaja u trenutku pucanja nalazila ispred njega s tim što su njegov sin D. i Z. bili malo lijevo, a ostali desno. Naveo je još da Z. poznaje od ranije kao i njegovog brata i sa Zlatičanima je bio u dobrim odnosima, dok ne poznaje V. G. i V.<br>
<br>
U svojoj odbrani na glavnom pretresu ponovio je svoje ranije navode dodajući da je teški srčani bolesnik i da je imao infarkt. Te večeri kada je kod njega kući došao R. I. koji inače stanuje u istom mjestu i kazao mu da su neki momci zv. „V.“ napali njegovog mlađeg sina D.2, uzeo je iz kuće revolver-kolt u kojem je bilo pet metaka koliko inače i staje i pošao je u pravcu mjesta događaja sa cijlem da spriječi svađu. Kada mu je pojašnjeno gdje je došlo do svadje vidio je ispred svog vozila, vozilo marke „Opel Tigra“ žute boje u kojem se nalazio Z. M., a ne Z. D. kako je to ranije naveo, pa se u tom dijelu ispravlja. Z. M. ga je sigurno prepoznao pa mu je svojim vozilom idući ispred njega usporavao dalje kretanje ne dozvoljavajući da ga pretekne što je sigurno radio namjerno da bi ga spirjčio da dođe na mjesto događaja gdje mu je sin napadnut. Dolaskom na mjesto događaja, zaustavio je vozilo, izašao sa revolverom u džepu, pa pošto je vidio da mu sina udaraju i gaze a tome se priključio i Z. M., izvadio je pištolj iz džepa i ispalio jedan hitac u vis uzvikujući prije pucanja „ne ljudi, ne ako boga znate„ i čak je vrištao dok je to izgovarao. Medjutim, kako to nije pomagalo jer su nastavili i dalje da mu sina udaraju, pucao je u pravcu Z. M. i pogodio ga koliko se sjeća u predjelu leđa i potom u njegovom pravcu ispalio i preostala tri metka sa rastojanja od 3-4 metra od istog. Od momenta kada je ispalio jedan hitac u vis pa dok je opalio drugi metak prošao je nepun minut. U momentu kada je pucao u pravcu Z., isti je udarao njegovog sina pa se za to vrijeme položaj Z. mijenjao, od posagnutog do uspravnog položaja.Kada je pucao u pravcu Z. sa njim je bilo još momaka koji su napadali njegovog sina i u tom momentu nije razmišljao da može evntulano pogoditi i svoga sina hicem iz pištolja. Nakon što je ispalio projektil u vis, ti momci&nbsp; nijesu pobjegli, a kada je pogodio Z. samo su se malo odmakli od njegovog sina. Kada je ispalio sve metke dobio je snažan udarac sa strane od pozadi, od kojeg udarca je odmah pao i u tom momentu nije znao ko ga je udario, a kasnije je saznao da je to bio neki od V. - G. ili V. Predhodno je vidio da je njegov sin D. bio na zemlji i pokušavao da ustane ali mu ti momci nisu dozvoljavali već su ga udarali nogama, a primijetio je da je njegov sin krvav i isti je ostao na zemlji nakon što su se ti momci odmakli kada je pogodio hicem Z. Ističe da je bio izazvan i da nije imao drugog izlaza jer je teži srčani bolesnik pa se nije mogao drugačije tj.fizički suprotstaviti napadačima i odbranuiti svoje sinove. Sa optuženima se izmirio i sada su u sasvim korektnim odnosima.<br>
<br>
Optuženi V. G. je u svojoj odbrani u predkrivičnom postupku kod Uprave policije u Podgorici naveo da je sa svojom porodicom već 18 godina nastanjen u Golubovcima u selu Mahala. Poslednjih dana čuo je od svojih drugova da njegov poznanik P. D. priča po selu da će da ga pretuče iz njemu nepozatih razloga. U noći 08.06.2009. godine&nbsp; negdje oko 22 časa otišao je sa svojim drugovima Z. D. i R. V. na sportski poligon koji se nalazi u istom selu da bi igrao košarku. Na poligonu je zatekao P. D. sa njegovim društvom i istom prišao pitajući ga kakve mu to prijetnje on upućuje, na koje pitanje mu D. nije ništa odgovorio već je zamahnuo stisnutom pesnicom prema njegovoj glavi, ali je on taj udarac izbjegao nakon čega je D. ošamario. Nakon toga sa Z. i R. je počeo da bježi sa poligona asvaltom u pravcu marketa „Gold“ jer su D. i njegovi drugovi koje ne poznaje krenuli za njima. Bježeći prema pomenutom marketu telefonom je pozvao svog brata V. V. kao i svog brata od tetke Z. M. kojima je kratko saopštio da je napadnut, gdje se nalazi i da dodju da mu pomognu. Dok su bježali, za njima su svo vrijeme trčali D., njegov brat D. dok je njihov otac S. krenuo vozilom za njima i istog je čuo kada je govorio „stanite, stanite, sve ću vas pobiti“, ali su oni nastavili da bježe i nijesu se zaustavljali. Osim njih trojice za njima je trčalo i D. društvo sa poligona kojih je bilo 7-8. Iza marketa „Gold“ sreo je svoga brata V. V. koji je došao vozilom „Golf IV“ plave boje, i brata do tetke Z. M. koji je došao sa putničkim vozilom „Opel Tigra“ žute boje. U tom trenutku vidio je kako je iz vozila „Ford karavan“ boje trula višnja izašao P. S. vadeći pištolj iza pojasa i sa udaljenosti od nekih 4-5 metara pištolj usmjerio u njihovom pravcu. Koliko se sjeća čuo je šest pucnjeva. Z. M. je nakon pucanja pao na zemlju i na sebi je imao tragove krvi u predjelu desnog ramena i stomaka. Nakon prvih pucnjeva razbježali su se, a on se sakrio iza bratovog vozila „Golf IV“. Pošto je vidio da je njegov brat od tetke Z. M. povrijedjen počeo je da gubi svijest i da pada na zemlju. Dalje je naveo da se ne može sjetiti da li su u tom trenutku na lice mjesta pristigli i S. sinovi kao i njihovi prijatelji koji su trčali za njima. Ne zna koliko dugo je bio bez svijesti, ali kada je došao sebi vidio je da na zemlju leži P. S. i ne može se izjasniti da li je isti imao kakve povrede jer je bilo mračno. Pored P. S. koji je ležao na zemlji, nalazio se pištolj – „Kolt“ crne boje, koji je uzeo sa zemlje i odnio do vozila „Opel Tigra“ Z. M., nakon čega se uputio ka Urgentnom bloku da bi mu se ukazala medicinska pomoć jer mu je glava krvarila. Ističe da kritične prilike nije nikome zadao bilo kakav udarac niti se fizički obračunavao sa bilo kim.<br>
<br>
U svjojoj odbrani datoj pred istražnim sudijom ponovio je svoje ranije navode dodajući&nbsp; da na mjestu događaja koji se odvijao blizu njihove kuće&nbsp; a ispred kuća Š. i K., nije bilo nikakve tuče. Bježeći od P. srio je svoga brata V. koji je došao kolima iz pravca njihove kuće, a nakon njih tu je stigao i Z. M. vozilom marke "Opel Tigra" sa M. D. iz pravca marketa "Gold". M. i D. su izlazeći iz kola pitali njega i V. o čemu se radi, da bi se odmah zatim zaustavilo vozilo „Ford“ iz kojeg je izašao čovjek koji je pucao u pravcu njih četvorice koji su stajali ispred vozila "Opel Tigra" na udaljenosti od vozila oko tri metra. Taj čovjek čim je izašao iz vozila, prišao je malo ka njima, i otpočeo&nbsp; da puca i to sa udaljenosti od 3 - 4 metra od njih a isti se nalazio pored pomenutog vozila pri čemu ne&nbsp; zna da li sa desne ili lijeve strane vozila. Z. M. je pogodio dva puta, a da je istog dva puta pogodio a ne jedan put kako je mislio, saznao je u bolnici. Prišao je M. da ga podigne i neko ga je tada udario u potiljačnom predjelu glave pištoljem ili nečim drugim i tada gubi svijest. Kada se osvjestio na licu mjesta nikoga više nije bilo a ostalo je vozilo "Opel Tigra" u koje je ušao i uputio se ka bolnici zbog povreda glave, sa kojim vozilom je na putu imao saobraćajni udes udarajući u stub od rasvjete. Kada je počelo pucanje svi iz njegovog društva su se razbježali i ne sjeća se gdje su ostali pobjegli jer je bio mrak. Na licu mjesta osim njih petorice koje je naveo, nije bilo koliko se sjeća drugih lica. Upitan kako pojašnjava razliku u odnosu na odbranu datu pred policijom kada je kazao da je nakon što se osvijestio vidio P. S. kako leži na zemlji, objasnio je da je bio dobio udarac u glavu pa se ne sjeća baš dobro. Naveo je da nije udarao nikoga a on je dobio udarac pištoljem ili nečim drugim u glavu i ne zna ko ga je udario. Niko od njih nije tukao D. P. niti S.<br>
<br>
U svojoj odbrani&nbsp; na glavnom pretresu ponovio je navode odbrane date pred policijom i istražnim sudijom navodeći da je uzeo pištolj koji se nalazio pored P. S. koji je ležao na zemlji i unio ga u vozilo. P. D. je bio neposredno pored njih u trenutku kada je S. pucao iz revolvera, a on D. nije udarao, a da li ga je udarao ko drugi, ne zna. Naveo je još da su se oko deset dana nakon ovog dogadjaja izmirili posredstvom mirovnog vijeća gradske opštine Zeta.<br>
<br>
Optuženi V. V., je u svojoj odbrani u predkrivičnom postupku kod Uprave policije PJ Podgorica naveo je da se dana 08.06.2009 godine nalazio u svojoj kući u kojoj živi i njegov brat G., u Golubovcima - selu Mahala. Nakon što je pao mrak, ne može se sjetiti koliko je bilo časova, krenuo je svojim vozilom "Golf IV" u Golubovce da bi tamo prošetao. Njegov brat G. izašao je iz kuće prije njega. Tek što je krenuo vozilom, na nekih stotinak metara od kuće, kod marketa „Gold“ primjetio je grupu od možda desetak ljudi kako trče prema njemu. Zaustavio je vozilo i izašao da bi vidio šta se dešava i u toj grupi je prepoznao svoga brata G. koji je trčao ka njemu i vikao „ima pištolj, bježi“, a u tim trenucima prilazi mu i njegov brat od tetke M. Z. zv.“ D.“&nbsp; i tada ta grupa mladića započinje tuču koja se odvijala u potpunom mraku tako da sa sigurnošću ne bi mogao prepoznati nekog od učesnika tuče tj. od te grupe mladića. Tuča je trajala nekih desetak sekundi nakon čega se ta grupa razišla i nakon toga je čuo jedan prvi pucanj. U trenutku kada je taj pucanj čuo, Z. M. je bio leđima okrenut prema marketu „Gold“ kao i prema mjestu odakle je pucano. Dok je M. trčao prema vozilu koje se nalazilo iza njih vidio je starijeg čovjeka, sijede kose, visine oko 175 cm kako se trčećim korakom približava njemu i M. istovremeno pucajući više puta iz pištolja, ispalivši pet hitaca u njihovom pravcu. Kada mu se taj čovjek približio vidio je da se radi o pištolju „Kolt“ tamnije boje. Kada je taj čovjek došao naspram njega, udario je tog čovjeka misli samo jedanput pesnicom u glavu kako bi istom oduzeo pištolj od kojeg udarca je taj čovjek i pao na zemlju, nakon čega mu je on prišao i uzeo mu pištolj. Tada je začuo svog rođenog brata G. kako viče „ranjen je D.“ (a D. je nadimak za Z. M.), a zatim mu je G. prišao i od njega (tj. od V.) oduzeo pištolj. M. je neko ubacio u njegovo vozilo, pa je odmah sa njim krenuo ka bolnici, dok je G. uzeo M. vozilo "Opel Tigra" i takođe se uputio prema bolnici. Primijetio je da G. ima povrede u predjelu glave odakle mu je tekla krv. M. D. nije registrovao na mjestu događaja. Nije mu poznato šta se dešavalo prije nego je došao na mjesto događaja tj. prije izbijanja tuče. Tog čovjeka sa pištoljem je udario da bi zaštitio sebe i članove svoje porodice od napada vatrenim oružjem. Šta se dešavalo sa tim čovjekom nakon što ga je udario nije mu poznato jer je odmah potom povezao svog brata M. u bolnicu.<br>
<br>
U svojoj odbrani pred istražnim sudijom naveo je da je za događaj kod marketa „Gold“ čuo tako što ga je, dok se nalazio u svojoj kući, njegov brat G. pozvao telefonom. Njegov brat G. inače ima govornu manu i stoga manje govori i tom prilikom mu je preko telefona samo rekao „Đe si"&nbsp; na šta je odgovorio da je kući, a G. je rekao da ga tu sačeka. Odlučio je da krene svojim vozilom "Golf IV" u pravcu marketa „Gold“ i tek što je krenuo, na udaljenosti oko stotinak metara od svoje kuće vidio je brata G. kako trči prema njemu tj. prema njihovoj kući, a iza njega nekih dvadeset metara primijetio je grupu momaka, a iza tih momaka su se kretala tri - četiri vozila. Zaustavio je svoje vozilo, izašao i pitao G. šta se dešava a ovaj mu je odgovorio „bježi ,bježi ima pištolj“ i u tim trenucima nije znao ko to ima pištolj, niti šta se dešava, ali je uočio M. sa njegovim drugom M. D. Z. M. je više puta pitao šta se dešava, a momci koji su trčali za njegovim bratom su se zaustavili na desetak metara od njega i M., dok je njegov brat G. pošao naprijed prema njihovoj kući nekih pet do šest metara. Pomenuta vozila su se zaustavila tako što se prvo u nizu zaustavilo nekoliko metara od njegovog vozila, dok se grupa momaka kojih je bilo 10 do 15&nbsp; zaustavila i vodila neku raspravu pri ćemu su se nešto "gurkali i koprcali“. Ne može se izjasniti koje marke je bilo to vozilo koje se od njegovog zaustavilo na nekih desetak metara, ali je iza njega išlo vozilo marke "Opel Tigra" a iza vozila "Opel" još dva vozila čije marke ne zna. Iz te grupe momaka se izdvojio jedan čovjek sa sijedom kosom i počeo da puca u njihovom pravcu pa su se od pucnjave razbježali. On (tj. V.) se sklonio iza obližnjeg čempresa, a njegov brat G. se sklonio iza vozila, dok je D. (tj. optuženi Z. M.) potrčao naprijed, ali su ga meci brzo pogodili pa je pao na metar dva od njega (tj. od optuženog Z. M.). Kada je taj čovjek sa pištoljem prolazio pored njega, istog je udario šakom u glavu od kojeg udarca je taj čovjek pao, a on potom uzeo pištolj koji je taj čovjek ispustio. Tada je čuo&nbsp; kako neko govori „Ubiše D.“ i G. je D. pokušavao da pomogne a G. je krvarila glava. G. i još neko su ubacili D. u njegovo (tj. V.) vozilo pa je on D. povezao svojim vozilom u bolnicu. Ne može se sjetiti da li je prije odlaska u bolnicu G. dao pištolj ili je pištolj bacio. G. je svojim vozilo "Opel Tigra" otišao njihovoj kući. Upitan kako pojašnjava razliku&nbsp; odnosu na ranije dati iskaz kada je kazao da je ta grupa momaka započela tuču, ističe da je i ranije - u&nbsp; policiji naveo da su se oni "gurkali i raspravljali" i da nije pomenuo da su ti momci započeli&nbsp; tuču. Niko od njih tj. on, G., M. i D. nijesu imali kontakt sa tom grupom momaka. U trenutku kada je taj čovjek počeo da puca on (tj. V.) bio je okrenut licem, a M. leđima prema marketu "Gold" odakle je pucano u njihovom pravcu. D. i taj čovjek koji je pucao nijesu bili u fizičkom kontaktu. U trenutku kada je taj čovjek počeo da puca bio je udaljen od D. između pet i deset metara. Kada je D. pao taj čovjek se nalazio vrlo blizu D. takoreći izviše njega i on je tada&nbsp; udario tog čovjeka koji je pao do D. na nekih pola metra ili metar od njega i ostao je da leži nakon što su oni odatle otišli. Tog čovjeka niko nije udarao osim što ga je on (tj. V.) udario jedan put iz straha da će ih pobiti, od kojeg udarca je taj čovjek pao. Kazao je još da taj čovjek nije pucao u vis, već je pravo pucao D. M.&nbsp; u noge i tim prvim hicem ga je pogodio, a nakon toga je pucao D., tj. Z. M. u ledja.<br>
<br>
U svojoj odbrani na glavnom pretresu naveo je da je na mjestu događaja oko 100 metara od svoje kuće vido dvojicu momaka, koje ne poznaje kako udaraju P. D. koji nije padao&nbsp; već se branio zadajući i on udarce, odnosno ispravlja se pa navodi da je P. njih prvi napao, a ta dvojica momaka su se branila. Nakon što su se razdvojili i prestala tuča, tu se našao P. S. koji je počeo da puca. Pretpostavlja da je pucao zato što mu je neko kazao da su mu izbili sina. P. je predhodno - prije pucanja trčao govoreći: „Jebaću vam majku“, držeći pištolj u ruci ispred sebe. P. nije usmjeravao pištolj prema toj dvojici momaka koji su tukli njegovog sina D. a on je vidio da je P.&nbsp; bio "van sebe" zbog čega je smatrao da im je od njega tj. od P. prijetila opasnost, pa ga je jedan put udario da bi zaštitio sebe, svog brata G. i brata od tetke Z. M.. P. S. osim što ga on (tj. V.)&nbsp; udario jedan put, više niko nije udarao, a pištolj je došao u ruke samo njemu i bratu mu G. kome je on pištolj predao nakon što ga je uzeo sa zemlje pošto je P. pao, da bi zatim G. pištolj unio u vozilo.<br>
<br>
Optuženi Z. M. je u svojoj odbrani datoj u predkrivičnom postupku pred ovlašćenim službenikom Uprave policije naveo da je nastanjen u selu ... gdje živi sa porodicom. Dana 06.08. 2009. godine krenuo je svojim vozilom marke "Opel Tigra" žute boje zajedno sa drugom M. D. do jedne ulice iza marketa „Gold“ gdje se inače njegovo društvo okuplja i gdje dolaze neke djevojke i tamo ostaju i nakon ponoći. Dok su se kretali vozilom&nbsp; ulicom iza pomenutog marketa primijetio je da je došlo do fizičkog obračuna u kojem su učestvovala njegova braća od tetke V. G. i V. čija se kuća nalazi u blizini mjesta dogadjaja. Tu je primijetio P. D. i njegovog oca S. Zaustavio je vozilo, izašao iz vozila kao i njegov drug M. D. Umiješao se da razdvoji tuču koja je bila u toku i tom prilikom odgurnuo je P. D. i kada ga je odgurnuo primijetio je da D. otac S. ima revolver u ruci i isti usmjerava u njegovom pravcu i ispaljuje tri hica i misli da su ga sva tri pogodila. Pao je na zemlju a zatim&nbsp; ustao pa ga je njegov brat od tetke V. ubacio u svoje vozilo i odvezao ka bolnici. V. V. i G. su uzeli revolver iz ruku P. S. i ne zna šta su dalje sa revolverom činili. Posebno ističe da njegov drug M. D. nije učestvovao u tuči,a moguće i da je više lica učestvovalo jer je naveo samo ona koja je prepoznao.<br>
<br>
U svojoj odbrani pred istražnim sudijom ponovio je svoje ranije navode, s tim što je naveo da nije vidio trenutak kada je P. S. okrenuo pištolj prema njima jer se to sve dešavalo iza njegovih leđa i tek nakon što je bio pogođen vidio je iznad sebe čovjeka tj. P. sa pištoljem u ruci. Njegov brat V. je tom čovjeku uzeo pištolj i stavio ga u njegovo (tj.M.) vozilo, nakon čega mu je V. pomogao da uđe u vozilo i odveze ga u bolnicu. Nije bilo nikakve tuče u kojoj su učestvovali V. i G. jer da je bilo, sigurno bi se umiješao na njihovoj strani. Upitan da pojasni razlike u odnosu na kazivanje pred policijom naveo je da je policiji rekao da nije bilo tuče u kojoj su njegova braća učestvovala već da je kazao da je bilo psovki i prijetnji, a osim toga prilikom davanja izjave u policiji prethodnog dana&nbsp; je bio u lošem stanju. Na posebno pitanje kazao je da je u te dvije grupe bilo petnaetak mladih ljudi i među njima djece jer se tu kako je kazao okuplja omladina. Kada je tamo stigao, ispred njega je bilo vozilo S. P. od kojeg nije mogao proći, i onda je izašao u namjeri da ih razdvoji i tada mu je taj S. pucao u leđa. Dodaje da S. nije vidio kada je pošao prema toj grupi da ih razdvaja, a S. inače poznaje od ranije kao dobrog čovjeka. Zna šta S. vozi jer često boravi na sportskim terenima blizu S. kuće. S. je bio u stojećem položaju&nbsp; kad mu je V. uzeo pištolj i S. niko nije udarao dok je tu bio. Nakon što je V. uzeo S. pištolj, S. je ostao na nogama i djelovao je zbunjeno. Ispred S. kola, kao ni iza njegovih, nije bilo koliko mu je poznato drugih vozila. Nije dobio ničiji poziv da dođe na mjesto događaja već je došao na mjesto gdje uobičajeno dolazi. Nakon što je pao pogođen hicem slabo se čega sjeća .Prvi metak ga je okrznuo po podlaktici desne ruke ali nije zahvatio koštane strukture, drugi ga je pogodio u desno rame, a oborio ga je tek treći metak koji ga je pogodio u leđa. Dalje je naveo da nije stigao nikoga da razdvoji jer se već zapucalo iza njegovih leđa. Nikoga nije udarao, a nije vidio da li je neko udarao S. P., samo je vidio da G. krvari u predjelu glave&nbsp; kada mu je G. prišao da mu pomogne dok je pogođen ležao. G. V. nema vozilo, dok V. vozi "Giolf IV" plave boje&nbsp; i isto je bilo parkirano kod njegove kuće, pa je&nbsp; V. pošao do svoje kuće udaljene odatle oko 50 metara da bi uzeo svoje vozilo kojim ga je potom prebacio povrijedjenog do bolnice.<br>
<br>
Na glavnom pretresu ponovio je predhodne navode, te posebno naveo da nije vidio ko je udarao P. D. Kazao je još da su se 10 do 15 dana nakon ovog dogadjaja izmirili i sada su u medjusobno korektnim odnosima.<br>
<br>
Optuženi M. D., je u svojoj odbrani u pretkrivičnom postupku pred ovlašćenim službenikom policije naveo da se dana 08.06.2009. godine negdje oko 22,30 časova sa svojim rodJ.m Z. M. vozilom Z. "Opel Tigra" žute boje, vraćao iz grada da bi dok su prolazili kroz mjesto Cijevna, M. zazvonio telefon. Tom prilikom V. G. mu je rekao da dodju kod njega kući jer je G. imao neku svadju. Nakon toga uputili su se većom brzinom ka kući V. G., došli do marketa "Gold", i na nekih 30 - 40 metara od kuće V. G. parkirali su vozilo a za njima je istovremeno svoje vozilo parkirao P. kome se imena ne može sjetiti a radi se o starijem čovjeku kome je nadimak "Ć." . Sa tim starijim čovjekom je u vozilu bio i njegov (tj. D.) drug M. J. Kada su izašli iz vozila primijetio je na nekih 10 - 15 metara udaljenosti ispred sebe veću grupu lica medju kojima je prepoznao V. G., V. V. i P. D., a tu je još bilo i par lica koje nije poznavao. V. G. i P. D. su se tukli tj. razmjenjivali su udarce pesnicama kako u predjelu glave tako i u predjelu tijela. Dok su se oni tukli iz vozila je izašao taj stariji čovjek s pištoljem crne boje u ruci i dok su on (tj. D.) i Z. išli prema grupi koja se tukla, P. zv. "Ć." usmjerio je pištolj prema njima i koliko se može sjetiti začuo je 6 pucnjeva. Osjetio je bol u butini lijeve noge i počeo da krvari. Nakon što je zadobio povredu uputio se do najbliže kuće gdje je zatražio pomoć od jedne starije ženske osobe tako da mu nije poznato što se dalje dešavalo. U Urgentni blok Kliničkog centra povezao ga je njegov drug V. M. sa njegovim putničkim vozilom "Golf V" crne boje, kojeg je predhodno pozvao, a u bolnici mu je pružena adekvatna medicinska pomoć. Dok je trajao sukob na mjestu dogadjaja nije nikoga udario niti je primio ni jedan udarac od bilo koga .<br>
<br>
U svojoj odbrani pred istražnim sudijom ponovio je svoje ranije navode, s tim što je kazao da je čuo četiri pucnja, a kada je stigao na lice mjesta P. D. i V. G. se nisu tukli, a u policiji je kazao da su se tukli jer je mislio da su se tukli, pa se u tom dijelu ispravlja. Ne može objasniti kako mu se tada činjelo da se V. G. i P. D. tuku, a on je sa Z. došao na mjesto događaja jer je čuo da su se P. D. i V. G. tukli na nekom igralištu. Dalje je naveo da su te prilike on i Z. zaustavili vozilo ispred kuće S. K., dok se vozilo S. P. zaustavilo iza njih vrlo brzo na možda metar udaljenosti. Nakon što je pogođen metkom u nogu, kretao se dalje naprijed jedno 30-tak metara tako da mu je mjesto događaja ostalo iza leđa ,ne vidjevši šta se događalo iza njega, i svratio je potom u jednu kuću sa lijeve strane puta koja je prva do kuće K.. Tu je zatražio i dobio pomoć od jedne žene koju ne poznaje, a potom je pozvao svog druga V. M., nastavio je da ide naprijed prema kući V. G. gdje ga je kod G. kapije stigao vozilom V. M.&nbsp; i povezao ga u bolnicu. Dalje je naveo da je bio okrenut leđima mjestu sa kojeg se čuo pucanj i nakon prvog pucnja okrenuo se ka mjestu sa kojeg se pucalo i vidio je starijeg čovjeka koji je pucao, a leđima prema mjestu odakle se pucalo bio je okrenut i Z. M. Prvi metak ga nije pogodio i nakon prvog pucnja sa Z. M. je krenuo da bježi u pravcu Aerodroma odnosno prema kući G. V. P. je bio daleko tri - četiri metra kada je počeo da puca. V. G. i V. su se u trenutku kada je počelo pucanje nalazili od njega (tj. od D.) na udaljenosti od dva – tri metra tako da se, sa Z. on nalazio između tih momaka i Ć. tj. P. S. koji je pucao. Oko G. V. i D. P. bilo je momčića i djece koje ne poznaje. J. M. je izašao iz Ć. vozila, ali nije vidio šta je J. nakon toga radio i J. nije vidio u trenutku kada je Ć. pucao mada je bilo prilično mračno, a vidljivost je bila donekle poboljšana upaljenim svjetlima na Ć. vozilu, a na prostoru koji su osvjetljavali farovi vozila nalazio se i Ć.<br>
<br>
U svojoj odbrani na glavnom pretresu ponovio je svoje ranije navode, posebno ističući da nije vidio da je neko udarao P. D. a nije vidio ni trenutak kada je P. S. počeo da puca, pa ne zna da li je svaki ispaljeni metak ispalio u pravcu grupe. P. S. je pucao zbog svađe između njegovog sina D. i V. G., ali tu svađu nije vidio jer je bila noć. P. D. zna iz viđenja, ali ga u toj gužvi a kako je bila i noć nije vidio. Nije vidio ni da li je neko udarao P. S. Sa P. S. se nakon događaja izmirio. Smatra da ga je slučajno tj. nehatno pogodio hicem iz pištolja jer nije bilo razloga da u njega puca, pošto nije učestvovao u tuči. Nije čuo da je P. S. izgovarao neke riječi prije nego što je počeo da puca. Ne može se izjasniti gdje se nalazio Z. M. u trenutku kada je pogođen jer u tom trenutku na licu mjesta M. nije ni primijetio. Na posebno pitanje svog branioca naveo je da se pogrešno izrazio kada je kazao da su se V. G. i P. D. tukli&nbsp; jer su se u stavri tukli P. D. - D. brat i V. G. Nije vidio da je bilo ko od optuženih udarao P. D. a nije vidio ni da ga je udarao neko drugi.<br>
<br>
Sud je u dokaznom postupku&nbsp; saslušao svjedoka - oštećenog P. D., svjedoka Z. D., na saglasan predlog stranaka pročitao iskaze svjedoka M. J., M. M., S. D., Č. S., K. F., K. D. i R. I., pročitao medicinsku dokumentaciju na ime oštećenog P. D., pročitao&nbsp; medicinsku dokumentaciju na ime optuženog P. S., pročitao&nbsp; medicinsku dokumentaciju na ime M. D., pročitao nalaz i mišljenje sudsko medicinskog vještaka dr N. K. Ki.br. 113/09 od 03.07.2009. godine i neposredno saslušao ovog vještaka na galvnom pretresu do 11.11.2010. godine, pročitao Izvještaj o balističkom vještačenju br. 21500-97-1/09, vještaka B. B. i neposredno saslušao ovog vještaka na galvnom pretresu do 11.11.2010. godine, pročitao Izvještaj o trasološkom vještačenju br.21500-97-2/09, pročitao Izvještaj o vještačenju „parafinske rukavice“&nbsp; br. 97-3/09, pročitao Izvještaj o daljini pucanja br. 97-5/09, pročitao službenu zabilješku Uprave policije PJ Podgorica Ku.br.848/09 od 09.06.2009. godine, izvršio uvid u skicu lica mjesta i fotodokumetaciju broj 17-28-244-1028/1946, pročitao izvod iz kaznene evidencije Uprave Policije PJ Podgorica br.11-245/09-12620/2-1716 od 18.06.2009. godine za optuženog P. S. i izvode iz kaznene evidencije Uprave policije PJ Podgorica br.11-245/09-13733/2-1820 od 03.07.2009. godine za optužene&nbsp; V. G., V. V., Z. M. i M. D.<br>
<br>
Svjedok - oštećeni P.&nbsp; D., je u svom iskazu pred Istražnim sudijom naveo da je nekoliko dana prije kritičnog dogadjaja njegov brat D. pošao u bokserski klub u blizini njihove kuće da bi provjerio da li se tamo nalazi neko od njegovog društva i da je tada V. G. odgurnuo njegovog brata D., prvo vratima a onda i rukom rekavši mu "Što ima ti da gledaš", a tom prilikom je ošamario komšiju M. M. koji je bio došao sa D. U bokserskoj sali je bilo 7-8 momaka tzv. "V." kojima pripada i V. G. pa se tada njegov brat D. povukao. To mu je sve ispičao njegov brat D. Nakon nekoliko dana, kako mu je opet D. ispričao, D. se srio sa G. i rukovao, a isti su se pozdravili i kada su se sreli u prodavnici brze hrane u Golubovcima ne pokazjući nikakva međusobna neprijateljstva. Dalje je naveo da je kritičnog dana oko 22,oo časa sjedio u kući koja se nalazi u selu Mahala sa svojom suprugom i roditeljima kada ga je pozvao telefonom njegov brat D. i kratko mu saopštio „napali su me, izudarali su me, eto ih idu pored naše kuće, ne daj im da prođu“ ne rekavši ko ga je napao. Odmah je izašao iz kuće i vidio da su pored njegove kuće protrčala tri momka, a čini mu se da je jedan od njih bio i G. Povikao je „stanite, stanite“ ali se ti momci nijesu zaustavili, pa je za istima trčao do trgovinskog marketa „Gold“ , da bi kod tog marketa uzeo jedno biciklo i krenuo za njima dalje biciklom nekih 200 do 300 metara i kada im se približio, ta tri momka su se sastala sa još dvojicom - trojicom tako da ih je bilo ukupno pet - šest i čekali su ga. Stajali su u redu okrenuti prema njemu. Udario je biciklom u jednog od tih momaka koji je stajao u sredini reda, i nije mu poznato da li je taj momak kojeg je udario pao, ali je on pao sa bicikla&nbsp; pored tih momaka a nakon što je pao sa bicikla, odmah je ustao, a ti momci su krenuli na njega i počeli da ga udaraju pesnicama a on je uzvraćao koliko je mogao, pri tom padajući i ustajući nekoliko puta. Sa bicikla je pao na drugu stranu ulice, u odnosu na smjer u kojem se kretao, na livadu, iza jednog od borova ili čempresa. Nastavili su da ga udaraju i bilo ih je još više, a on je pokušavao da se brani, da pobjegne. Ali oni su ga tu savladali i nastavili da ga udaraju. U trenutku kada je začuo pucnje bio je pored tog bora i još su ga udarali ti momci. Ni sam ne zna kako su prestali da ga udaraju i kako je odatle izašao na ulicu, a možda mu je komšija J. M. pomogao. U trenutku kada je prvi put vidio svog oca S., isti je ležao na ulici kao mrtav, dok je on (tj. D.) stojao na cesti&nbsp; a vidio je V. V. sa pištoljem u ruci kako udara njegovog oca po glavi, dok su ga ostali tukli. Potom je V. V. uperio pištolj prema njemu govoreći mu „ubiću te, istrijebiću te“ i tada je nekoliko momaka skočilo na V. ruku u kojoj je držao pištolj. Prepoznao je u V. rukama pištolj svoga oca. Komšija J. M. je prišao da pomogne njemu i njegovom ocu. J. ga je poveo nazad prema marketu „Gold“ i tada su sreli policiju koja je produžila ka mjestu događaja nakon što im je objasnio gdje se događaj desio. Njegova supruga ih je srela kolima i njega povela kući. J. ga je bio ostavio na pola puta do marketa „Gold“&nbsp; i otrčao da zove policiju a istog je kako mu je kasnije rekao neko do policije&nbsp; prebacio motorom. Na licu mjesta primiejtio je samo vozilo "Mercedes" tamnije boje, i nije primijetio druga vozila niti bilo kakav motocikl, pa ni vozilo svoga oca. Ni svog brata od momenta kada je uzeo biciklo nije primijetio, a u toj grupi momaka u koju je upao biciklom nije registrovao ni M. D. ni V.&nbsp; V., a V. G. je bio u pomenutoj grupi. Oružje je samo vidio u rukama V. V. i to pištolj svoga oca. Nije mu bilo poznato do tada da se kuća V. G. i V. nalazi u blizini mjesta događaja, a inače i njihova kuća se nalazi na nekih 500 m udaljena odatle.<br>
<br>
U svom iskazu na glavnom pretresu oštećeni je ponovio predhodne navode, ističući da je od udaraca koje su mu zadali pao na asfalt, a oni su nastavili da ga udaraju tako oborenog, neko rukama a neko nogama. U jednom trenutku dok je ležao na asfaltu čuo je dva pucnja iz neposredne blizine i kada je začuo pucnje nije znao ko puca. Momci koji su ga udarali nijesu prestali sa udaranjem ni nakon što su se ovi pucnji čuli. Tada se okrenuo i primijetio svog oca u ležećem položaju, a tukao ga je pištoljem V. koji se iznad njegovog oca nalazio u posagnutom položaju. Prije pucanja nije začuo glas svoga oca jer je bila galama i gužva. Nije čuo druge pucnje osim ta dva, a ispaljeni su u kratkom intervalu od možda nekih par sekundi. Te prilike nije znao ko ga je sve udarao ali je kasnije saznao da su to bili svi optuženi izuzev njegovog oca. J. M. je na mjestu događaja pokušavao da pomogne njemu i njegovom ocu, a zatim prišao njemu, povukao ga ka marketu „Gold“ rekavši mu „ubiće te“. Izmirili su se 10 do 15 dana nakon ovog događaja posredstvom mirovnog vijeća Zete i od tada su u dobrim odnosima. Ne pridružuje se krivičnom gonjenju, niti postavlja imovinsko - pravni zahtjev.<br>
<br>
Svjedok M. J., je u svom iskazu u istrazi naveo da se kritičnog dana nalazio u kafe baru „Joker“ u selu Mahala pored magistralnog puta Podgorica – Bar sjedeći sa svojim prijateljima, da bi ga negdje oko 22 časa telefonom pozvao njegov drug P. D. i rekao mu „J., imam frku, dodji spašavaj, napadoše nas V.“, a pretpostavlja da ga je D. nazvao jer je znao da on V. poznaje i da mu tako može pomoći. Pitao je D. „Što, gdje, kako“ a istovremeno i čuo da se oko D. stvorila neka galama. Potom je preko puta na ulici primijetio vozilo D. oca – P. S. kojem je prišao i rekao da D. ima nekakvu „frku“ na šta mu je S. odgovorio:“ Znam, znam, znaš li gdje su“. Kazao je S. da ne zna gdje se to dogadja i tada je naišao neki momak na motoru koji je njega (tj. J.) oslovio imenom rekavši da zna gdje se to mjesto nalazi pokazujući mu rukom u tom pravcu. Sjeo je na motor toga momka i kazao mu da ga vozi na mjesto dogadjaja. Ispred S. vozila bilo je zaustavljeno još jedno vozilo u kojem je sjedio M. D. na mjestu suvozača pri čemu ne zna ko je vozio, i oni su takodje tražili mjesto gdje se desila „gužva“. Dok je sa tim momkom motorom išao prema mjestu dogadjaja preteklo ih je prvo vozilo u kojem je bio M., a nakon toga i vozilo u kojem je bio S. P. Približavajući se tom mjestu prvo se zaustavilo vozilo u kojem je bio M. D., za njim S. vozilo, a onda su se zaustavili i oni sa motorom. Prilazeći samom mjestu dogadjaja, prije zaustavljanja prošli su ispred zaustavljenog vozila P. S. i tom prilikom je vidio da je iz svog vozila izašao M. i prišao grupi momaka koja je udarala P. D., pa je i M. otpočeo da ga udara. On je zatim krenuo prema toj grupi i u trenutku kada je krenuo prema toj grupi momaka, D. P. je već bio pao na zemlju a ovi momci medju kojima i M., su nastavili da ga udaraju nogama. On je zatim "ušao" u tu grupu momaka i iste je počeo "odmicati" od P. D. pa se, kako kaže "raširio" iznad njega da bi ga zaštitio. Dok je tako 4 - 5 sekundi stajao iznad D. da bi ga zaštitio, ovi momci ga i dalje udaraju jer on ne uspijeva da ga zaštiti, pa im govori: „Nemojte momci ubićete ga“, a zatim je začuo nekoliko pucnjeva, koliko mu se čini od 3 do 5. U trenutku pucanja nastalo je komešanje i bježanje i tada D. više nijesu udarali. Nakon što je začuo pucnje okrenuo se oko sebe da bi shvatio o čemu se radi i prvo je primijetio P. S. koji mu je stajao okrenut ledjima i V. V. koji ga udara šakom od pozadi u potiljak pri čemu ne zna da li je V. u šaci imao kakav predmet ali je S. od tog udarca pao, i tada je grupa momaka prišla S. koji je ležao na asfaltu i počela da ga udara nogama. S toga je ostavio D. i krenuo prema S. da bi spriječio te momke da ga dalje udaraju i pri tom je vikao „Nemojte ljudi ubićete ga, bolestan je čovjek“. Odmicao ih je od S., a medju njima je, čini mu se odmakao i V. G. i još nekoga koga ne poznaje. U tim trenucima dok je te momke odmicao od S., vidio je kako V. V. udara S. pištoljem po glavi nekoliko puta, čini mu se oko 2 puta. V. je bio u čučećem položaju dok je udarao S. i tada se on (tj. J.) "bacio na V.", podigao ga i odgurnuo od S., govoreći mu da ga više ne udara. Vratio se opet kod D. P. jer su ostali nastavili da ga udaraju neko nogama, neko šakama, dok je D. pokušavao da ustane vjerovatno da bi pomogao svom ocu ali kad god bi D. ustao neko bi ga iz te grupe udario i D. bi opet pao. Nakon nekoliko takvih pokušaja D. je uspio da se približi S. i tada je prišao V. V. i pištoljem kojeg je držao okrznuo D. po licu, a njega (tj. J.) je tim istim udarcem pištolja udario u predjelu lijeve sljepoočnice. On je tada uhvatio P. D. sa namjerom da ga izvuče iz te grupe momaka da bar njemu pomogne, jer je mislio da je više bezsmisleno pomagati S. vjerujući da isti ne može preživjeti. Tada ga je D. zamolio da pozove policiju na što je on D. rekao "samo ti bježi, snaći ću se ja". D. je uspio da se izvuče iz te grupe, mada ta grupa momaka više nije pokazivala interes da ide za D. Primijetio je pomenutog momka sa motorom i sa njim otišao u stanicu policije gdje je prijavio dogadjaj. Na mjestu događaja nije primijetio D. P. Kazao je da je u grupi momaka oko D. koji su ga udarali vidio i Z. M. zv. "D." koji inače trenira boks&nbsp; i M. je udarao D. prije nego je on pošao da ga zaštiti, kao i M. brat koji je takodje udarao D., a zatim i S., dok Z. M. nije S. udarao. M. Z. i D. M. nije vidio u onom periodu dok je on pokušavao da zaštiti S., a gdje su isti bili nije mu poznato. Kazao je još da je na licu mjesta bilo su parkirano vozilo M. bijele boje, vozilo Z. "Opel Tigra" žute boje i jedan "Mercedes" plavičaste ili sive boje.Z. „Opel“ je bio na licu mjesta kada je tamo stigao motorom.&nbsp;&nbsp;&nbsp;&nbsp;<br>
<br>
Na glavnom pretresu ovaj svjedok je ponovio navode iz istrage, te pojasnio da su oštećenog P. D. dok je bio oboren udarali optuženi: V. G., V. V., Z. M., M. D. zv. "D." i još neki momci koje nije poznavao, pa dok je bio u takvom položaju tj. oboren, da ga je neko od njih udarao nogama a neko rukama. Dok je on bio posagnut iznad D., pokušavajući ove momke da odvoji od njega, začuo je pucnje, pri čemu se ne može precizno izjasniti da li je bilo 3, 4 ili 5 pucnjeva, a nakon prvog ispaljenog metka bila je manja pauza, da bi nakon te kraće pauze, meci bili ispaljivani u kratkim vremenskim razmacima, a nakon ispaljenih metaka nastalo je "komešanje", pa kako je bio u poluposagnutom položaju iznad D., okrenuo se sa lijeve strane i vidio P. S. (D. oca) i tom prilikom vidio da je V. V. udario S. šakom, pri čemu ne zna da li mu je u šaci bio kakav predmet, ali je od tog udarca S. pao na asfalt, nakon čega je prišao V. i S. udario dva - tri puta pištoljem. S. je u tim trenucima od njega (tj. od ovog svjedoka) bio udaljen 4 - 5 metara pa je on D. napustio i pošao prema S. da bi spriječio dalje napade na njega. Ali nakon što je S. pao, V. je istom prišao i udario ga dva tri puta pištoljem, a S. je prišao i G. udarajući ga nogom u tako oborenom položaju. On (tj. svjedok M.) je zatim kako navodi "skočio" na V. i rekao mu da ga ne udara, da je S. bolestan čovjek i da će ga ubiti. U medjuvremenu D. je ustao pokušavajući da pridje svom ocu, ali nakon što je ustao zadobio je udarce od nekih momaka, pa je opet pao, a to se dešava nakon završene pucnjave. S. je u tim trenucima ležao u bezsvjesnom stanju pa je za istog mislio da je mrtav. Pojasnio je da je u trenucima kada je D. pokušavao da se približi svom ocu S., kod kojeg se on (tj. ovaj svjedok) već nalazio, V. zamahnuo rukom u kojoj je držao pištolj i D. zakačio u predjelu glave kao i njega u predjelu sljepoočnice s tim što je njega zakačio nehotično. Na posebno postavljeno pitanje ovaj svjedok je ponovio da su četvorica optuženih, nabrajajući pojedinačno njihova imena i to: V. G., V. V., Z. M. i M. D., udarali P. D. nalazeći se oko njega, dok je on stojao iznad D. pokušavajući da od njega odvoji optužene, te da su sem njih četvorice D. udarala još neka lica - neki mladji momci koje on ne poznaje. Pojasnio je još da u trenutku kada je začuo pucanje, on je bio kod D. posagnut, a ova četiri lica tj. optužena koja je pomenuo, bila su oko njega, pa je on D. od njih branio. Kazao je još da je on sa tim licima - optuženima u dobrim odnosima kako u to vrijeme tako i nakon tog dogadjaja.<br>
<br>
Svjedoci M.M., K. F., Č. S.&nbsp; i S. D., su u svojim u osnovi saglasnim kazivanjima naveli da o samom kritičnom dogadjaju u kojem je došlo do pucnjave&nbsp; ne znaju ništa, jer tamo nijesu bili prisutni, a svjedočili su da se nedugo prije toga, dakle istoga dana na košarkaškom igralištu ispred Doma omladine u Mahali desio incident izmedju P. D. i V. G. kada se na košarkaškom terenu dok je P. D. sa njima igrao košarku, pojavio V. G. sa dvojicom svojih drugova, i tom prilikom je G. pozvao P. D. da mu pridje da nešto popričaju a zatim je G. udario P. D. i udaljio se, nakon čega je i P. D.&nbsp; napustio igralište.<br>
<br>
Svjedok R. I., takodje je posvjedočio da o dogadjaju u kojem je došlo do upotrebe vatrenog oružja ne zna ništa jer tamo nije ni bio, ali zna o dogadjaju koji se toga dana desio na košarkaškom igralištu u selu Mahala. Naveo je da je vidio kada je na igralište došao V. V. ili V. G., da su sa njim bila dva momka koja nije poznavao, da je zatim V. napao P. D. koji je tu na igralištu sa nekim momcima igrao košarku, a da su na D. krenula i ova dvojica momaka koji su sa V. došli. Zato je D. povukao i stao izmedju njih, nakon čega je V. sa svojim društvom pobjegao.<br>
<br>
Svjedok Z. D., je u svom iskazu pred Istražnim sudijom naveo da se dana 08.06.2009. godine nalazio na poligonu kod Doma omladine u selu Mahala zajedno sa svojim bratom od tetke V. G. gdje se inače često okupljaju i tom prilikom na poligonu je bilo još dvadesetak momaka sa kojima su on i G. igrali košarku iako te momke ne poznaje. Na poligonu je došlo do svadje izmedju V. G. i P. D. Nije mu poznato zbog čega su se G. i D. posvadjali ali je tom prilikom D. krenuo prema G. kao da će ga udariti, a G. je izbjegao taj udarac i ošamario jedan put D. U svadju se umiješao i neki momak po imenu I. koji ga je tom prilikom zakačio po glavi šakom. Potom su svi ostali momci krenuli na njega i G., a on i G. su pobjegli sa tog igrališta trčeći prema G. kući dok su ti momci trčali za njima a neko iz neke kuće je vikao "Stanite, stanite, sve ću vas pobiti". Tako su trčali prema G. kući i na putu prema istoj stiglo ih je dvoje kola. U prvim kolima je bio njegov brat Z. M. a radi se o vozilu "Opel Tigra" žute boje. Jedan debeli sijedi čovjek izašao je iz "starog Forda" i čim je izašao počeo je da puca na njegovog brata M. koji je pao. M. je potom ustao i krenuo da bježi da bi opet pogodjen pao, a nakon toga njega je udario jedan momak na biciklu i skočio je na njega kada je od udara bicikla pao na ulicu padajući na desni kuk i desni lakat, a taj momak je takodje pao na njega i uhvatio ga rukama nedozvoljavajući mu&nbsp; da ustane. Neko je toga momka sklonio sa njega, i on je zatim prišao svom bratu M., podigao ga u ubacio ga u vozilo marke "Golf IV" V. V. pa ga je V. odvezao u bolnicu. Naveo je još da su se pucnji čuli prije nego što ga je taj momak udario biciklom i nije mu poznato gdje se nalazio taj momak na biciklu u trenutku kada je pomenuti čovjek počeo da puca, a sigurno da je bio negdje iza njega. Momak koji ga je udario biciklom učinio mu je to sa ledja a prije toga ga uopšte nije vidio. Dalje je naveo da je vozilo njegovog brata, dok je on (tj. Z. D.) trčao prema G. kući bilo ispred njega i zaustavilo se, a da je drugo vozilo iz kojeg je izašao taj stariji čovjek stalo pored njega kada je taj čovjek izašao iz vozila i počeo da puca prema njegovom bratu i u tim trenucima on je bio ledjima okrenut marketu "Gold" a licem prema kući V. G. Dok su bježali prema G. kući G. je bio brži od njega tako da je trčao ispred pa je u takvim okolnostima njega taj momak sa biciklom udario sa ledja. U vozilu njegovog brata bio je još i M. D. koji je takodje izašao iz kola i krenuo put njegovog brata. Na mjestu dogadjaja bilo je još momaka koji su tu bili okolo, a vidljivost je bila slaba jer nema ulične rasvjete ali se ponešto moglo vidjeti od automobilskih sjvetla koja su na tim vozilima bila uključena. Momka koji ga je udario biciklom nije udarao jer je bio skoro "izgubljen" i nije vidio da li ga je neko drugi udarao. Dodaje i da njegov brat M. nije nikoga udarao i da je isti pao pogodjen hitcima odmah pošto je izašao iz svog vozila, kao i M. D. koji je samo izašao iz kola i pitao šta se dešava nakon čega je taj čovjek počeo da puca.<br>
<br>
U svom iskazu na glavnom pretresu ponovio je svoje navode date pred Istražnim sudijom dodajući da su on i G. počeli da bježe sa poligona nakon što je G. udario P. D. kada su ti momci koji su igrali košarku sa P. D. počeli da trče prema njima. Bježali su prema kući P. i nakon predjenih 500 - 600 metara biciklom ga je udario P. D. kojom prilikom su obojica pali pri čemu je P. D. bio na koljenima a on na zemlji pa ga je P. dva puta udario pesnicom u predjelu glave. Nije vidio da je P. S. padao, i samo je vidio da je pucao ispalivši 5 do 6 metaka u pravcu Z. M. i to sa udaljenosti oko 2 - 3 metra. Tek kasnije je saznao da je i M. D. pogodjen projektilom iz pištolja. Kada je vidio P. S.&nbsp; kako puca iz pištolja bio je u ležećem položaju usled udarca biciklom i dva udarca pesnicom u predjelu glave.<br>
<br>
Svjedok K. D., je u svom iskazu pred Istražnim sudijom i na glavnom pretresu naveo da se njegova kuća nalazi na nekih 30 do 50 metara od mjesta dogadjaja te da je u to vrijeme kada se desio dogadjaj bio u svojoj kući kada je u 22 časa čuo nešto za šta je najprije mislio da je neka dječija svadja jer se na tom mjestu često okupljaju djeca i omladina. Medjutim, kasnije je čuo i nešto "krupnije" glasove kao i nekoliko pucnjeva, pa shatajući da se radi o ozbiljnijoj stvari i da neko može biti povrijedjen, pozvao je policiju i Hitnu pomoć i policija je ubrzo došla. Kada je policija stigla odlučio je da izadje na mjesto dogadjaja i tu je zatekao jednu osobu kako nepomično leži na ulici pored čempresa koji predstavljaju ogradu njegovog imanja. Na suprotnoj strani ulice primijetio je automobil marke "Ford" starijeg tipa koji je vrlo rijedak u saobraćaju pa je znao da se radi o automobilu njegovog komšije P. S. Tom prilikom je vidio da se zaista radi o P. S., koji je ležao nepomično, sav krvav po licu, a ubrzo je došlo vozilo Hitne pomoći u koje su ga unijeli i odvezili za bolnicu.<br>
<br>
Cijeneći iskaze saslušanih svjedoka, sud nalazi&nbsp; da su svjedoci: M. M., K. F., Č. S., S. D. i R. I. objektivno svjedočili o činjenicama i okolnostima koje su im bile poznate, ali se njegovo svjedočenje ne odnosi na konkretni dogadjaj, jer istom nijesu ni prisustvovali (već samo o okolnostima koje su spornom dogadjaju predhodile i svadji na košarkaškom igralištu), pa njihove izjave nemaju bitniji značaj za rasvetljavanje činjeničnog stanja opisanog u izreci. Iskaz svjedoka Z. D. (brata optuženog Z. M.), sud cijeni pristrasnim i neobjektivnim, jer je isti nelogičan, stoji u suportnosti sa drugim izvedenim dokazima i po ocjeni suda predstavlja nastojanje ovog svjedoka da svom bratu - optuženom Z. M. olakša položaj u ovom krivičnom postupku. Na drugoj strani, iskaz svjedoka M. J. sud cijeni objektivnim, jer isti ne samo što je bio neposredni očevidac dogadjaja, već je aktivno učestvovao u sprečavanju daljih fizičkih napada na oštećenog P. D. i njegovog oca - optuženog P. S., detaljno i dosledno na istovjetan način ( i u istrazi i na glavnom pretresu) opisujući predmetni dogadjaj. Uz to, isti je u korektnim odnosima sa obadvije sukobljene strane, tj. sa svim optuženima kao i sa oštećenim, u kojim odnosima je ostao i nakon ovog dogadjaja, pa je to razlog više da sud njegovo kazivanje cijeni kao realan tok dogadjaja. Ovo posebno ako se njegovo kazivanje dovede u vezu sa drugim dokazima - nalazom i mišljenjem vještaka medicinske struke, vještaka balističke struke, te&nbsp; iskazom svjedoka - oštećenog P. D. i svjedoka K. D., sa čijim iskazima stoji u skladonoj medjusobnoj vezi, a koje iskaze sud cijeni kao sasvim jasne i odredjena.<br>
<br>
Iz Izvještaja o balističkom vještačenju broj 21500-97-1/09, utvrdjuje se da je predmet ovog vještačenja bio revolver na kojem je otisnuta oznaka proizvodjača "Charter Arms Undercover 38 SPL.", kalibra 38 SPL. fabričkog broja..., zatim 5 komada čaura sa utisnutim oznakama "Wincnester 38 SPL. " i 1 projektil. Balističkim vještačenjem utvrdjeno je da je revolver ispravan, da su sporne čaure kao i projektil ispaljeni iz predmetnog revolvera, nakon čega cijev revolvera nije čišćena niti podmazivana. Takodje se utvrdjuje da se radi o revolveru u čijem dobošu staje 5 metaka.<br>
<br>
Iz Izvještaja o vještačenju Uprave policije - Forenzičkog centra Danilovgrad o analizi "parafinskih rukavica" broj 97-3/09 utvrdjeno je da je nakon izvršenih ispitivanja na samoljepljivim folijama skinutih sa šaka optuženog P. S. dokazano prisustvo barutnih čestica u rasporedu i koncentraciji kako je to predstavljeno skicom, dok na samoljepljivim folijama skinutih sa šaka V. V., P. D., Z. M., M. J., M. D., P. D. i V. G. nije dokazano prisustvo "barutnih čestica". Prisustvo barutnih čestica na šakama P. S. ukazuje da se ne može isključiti mogućnost da je isti bio povezan sa procesom opaljenja metka iz vatrenog oružja prije skidanja "parafinskih rukavica", dok neprisustvo barutnih čestica na šakama imenovanih ukazuje da se ne može pretpostaviti mogućnost da su isti bili povezani sa procesom opaljenja metka iz vatrenog oružja prije skidanja "parafinskih rukavica".<br>
<br>
Iz Izvještaja o vještačenju Uprave policije - Forenzičkog centra Danilovgrad o daljini pucanja&nbsp; broj 97-5/09,&nbsp; utvrdjeno je da u koliko su oštećenja na bermudama vlasništvo M. D. i majici kratkih rukava vlasništvo Z. M. nastala od projektila iz vatrenog oružja da su usta cijevi vatrenog oružja, bila na radostjanju većem od 90 cm od istih.<br>
<br>
Iz nalaza i mišljenja sudsko - medicinskog vještaka dr N. K. Ki.br.113-09 datog na osnovu neposrednog uvida u medicinsku dokumentaciju Kliničkog centra Crne Gore, utvrdjeno je da su u navedenom dogadjaju povrede zadobili: P. D., P. S., Z. M., M. D. i V. G.. P. D. zadobio je sledeće tjelesne povrede: nagnječenje glave i lica, mnogobrojne oguljotine u predjelu lica, krvni podliv kože i potkožnog mekog tkiva u lijevoj polovini čeonog predjela, krvni podliv kože i potkožnog mekog tkiva u lijevoj polovini potiljačnog predjela, oguljotine kože u predjelu gornje strane lijevog stopala, oguljotine kože u predjelu gornje strane desnog stopala, a da navedene povrede kako pojedinačno, tako i ukupno predstavljaju laku tjelesnu povredu i nanešene su dejstvom tupine mehaničkog orudja u šta bi spadala stisnuta pesnica, šaka, noga, i sl. P. S. zadobio je nagnječinu (krvni podliv sa oguljotinom) kože u desnoj polovini tjemenog predjela 5x4 cm, 3 nagnječno razderne rane u predjelu desne ušne školjke, mnogobrojne nagnječine, krvne podlive sa oguljotinama kože u predjelu lica, otok u desnom jagodičnom predjelu, krvni podliv oba kapka desnog oka sa otokom koji u potpunosti zatvara desno oko, prelom gornjeg zida (krova) šupljine desne gornjevilične kosti sa prisustvom krvi u šupljini gornje desne vilične kosti, iščašenje desnog gornjeg sjekutića, izbijen prvi lijevi donji sjekutić i potres mozga, a navedene povrede predstavljaju u vrijeme nanošenja, skupno procijenjeno, tešku tjelesnu povredu i nanešene su dejstvom tupine mehaničkog orudja u šta bi spadala stisnuta pesnica, šaka, noga i sl. Z. M. je zadobio prostrijelnu ranu sa ulaznim otvorom u desnom nadlopatičnom predjelu promjera 0,5 x 0,5 cm i sa izlaznim otvorom u desnom nadključnjačnom predjelu promjera 0,5 x 0,5 cm sa kanalom kroz plućno tkivo u predjelu gornjeg režnja desnog plućnog krila i sa sljedstvenim prisustvom krvi i vazduha u desnoj grudnoj duplji i sa prisustvom vazuda u potkožnom tkivu u predjelu desnog ramena, ustrijelnu ranu u predjelu ledja pored kičmenog stuba sa lijeve strane kičmenog stuba u nivou 8 i 9 rebra promjera 0,5x0,5 cm, dvije nagnječno- razderne rane u predjelu podlaktice koje povrede predsatvljaju u vrijeme nanošenja, skupno procijenjeno, tešku tjelesnu povredu, pri čemu su navedena prostrelna i ustrelna rana nanešene dejstvom projektila ispaljenih iz ručnog vatrenog oružja, dok su dvije nagnječno razderne rane u predjelu podlaktice nanešene dejstvom tupine mehaničkog oružja u šta bi spadala noga, šaka, stisnuta pesnica i sl. Pravci kanala navedene prostrelne i ustrelne rane su bili od pozadi ka naprijed. Ulazni otvor u desnom nadlopatičnom predjelu se kanalom produžavao kroz potkožno meko tkivo i mišiće u desnom nadlopatičnom predjelu,zidnu poplućnicu u desnom nadlopatičnom predjelu, desnu grudnu duplju u gornjoj trećini, gornji režanj desnog plućnog krila u desnoj grudnjoj duplji u gornjoj trećini, zidnu poplućnicu u desnom nadključnjačinom predjelu, potkožno meko tkivo mišića u desnom naključnjačinom predjelu i kroz kožu desnog nadključnjačinog predjela gdje se kanal završavao izlaznim otvorom. M. D. je zadobio strijelnu ranu u predjelu lijeve nadkoljenice koja povreda u vrijeme nanošenja predstavlja laku tjelesnu povredu i nanešena je dejstvom projektila ispaljenog iz ručnog vatrenog oružja. V. G. zadobio je nagnječno - razdernu ranu u lijevoj polovini potiljačnog predjela dužine 3 cm sa krvnim podlivom i otokom kože u lijevoj polovini potiljačnog pred