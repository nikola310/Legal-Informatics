<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.p1{text-align:end;hyphenate:auto;font-family:Arial;font-size:12pt;}
.p2{text-align:end;hyphenate:auto;font-family:Times New Roman;font-size:14pt;}
.p3{text-align:center;hyphenate:auto;font-family:Times New Roman;font-size:14pt;}
.p4{text-align:center;hyphenate:auto;font-family:Arial;font-size:12pt;}
.p5{text-align:start;hyphenate:auto;font-family:Arial;font-size:12pt;}
.p6{text-indent:0.5in;text-align:justify;hyphenate:auto;font-family:Arial;font-size:12pt;}
.p7{text-align:justify;hyphenate:auto;font-family:Arial;font-size:12pt;}
.p8{text-indent:-0.25in;margin-left:0.5in;text-align:justify;hyphenate:auto;font-family:Arial;font-size:12pt;}
.p9{margin-left:0.25in;text-align:justify;hyphenate:auto;font-family:Arial;font-size:12pt;}
.p10{text-align:start;hyphenate:auto;font-family:Times New Roman;font-size:12pt;}
.s1{display: inline-block; text-indent: 0; min-width: 0.2361111in;}
</style>
<title>Posl</title>
<meta content="marija.cupic" name="author">
</head>
<body class="b1 b2">
<p class="p1">
<span>Posl.br.K. 218/12</span>
</p>
<p class="p2"></p>
<p class="p3"></p>
<p class="p3"></p>
<p class="p3">
<!--Image link to '0.jpg' can be here-->
</p>
<p class="p3"></p>
<p class="p3"></p>
<p class="p4">
<span>U    I M E   C R N E   G O R E</span>
</p>
<p class="p5"></p>
<p class="p6"></p>
<p class="p7">
<span>OSNOVNI SUD U CETINJU, kao prvostepeni krivični, po sudiji Mariji Ćupić, kao sudiji pojedincu, uz sudjelovanje sudskog namještenika Aleksandre Martinović, kao zapisničara, u krivičnom predmetu okr. M. M. iz Cetinja, zbog produženog krivičnog djela zloupotreba službenog položaja iz čl. 416 st.1. a u vezi čl. 49 st.1 KZ-a,  po optužnom predlogu Osnovnog državnog tužilaštva u Cetinju,  Kt.br.108/12 od 05.10.2012.godine, nakon održanog glavnog i javnog pretresa dana 14.04.2013.god. u prisustvu savjetnika ODT Dj. M. okr. M. M. i  njenog branioca B. R. adv. iz Podgorice, donio je dana 22.04.2013.godine i javno objavio</span>
</p>
<p class="p7"></p>
<p class="p7"></p>
<p class="p4">
<span>P R E S U D U</span>
</p>
<p class="p4"></p>
<p class="p7"></p>
<p class="p7">
<span>Okr.M. M. JMBG ... zv. „B.“ od oca M. i majke J. rodjene M. rodjen ....godine u Cetinju, gdje i prebiva  državljanin Crne Gore, po zanimnju nastavnik, oženjen, otac dvoje punoljetne djece, pismen, sa završenom Višom školom, srednjeg imovnog stanja, neosudjivan</span>
</p>
<p class="p7"></p>
<p class="p7"></p>
<p class="p4">
<span>K r i v     j e</span>
</p>
<p class="p7"></p>
<p class="p7">
<span>Što je:</span>
</p>
<p class="p7"></p>
<p class="p7">
<span>1. U vremenskom periodu od 01.maja 2008.godine do 25. juna 2009.godine u Cetinju u svojstvu službenog lica ,direktora Javnog preduzeća „S. c.“- Cetinje, i ako svjestan da za korišćenje teniskog terena  u Njegoševom parku u Cetinju, nad kojim gazdovanje vrši oštećeno Javno preduzeće „.S. c.“ Cetinje kao fizičko lice mora imati zaključen ugovor o zakupu sa oštećenim javnim preduzećem, čiji upravni odbor shodno čl. 23 Statuta utvrdjuje cijene usluge za djelatnost sportskih terena iz čl. 10 Statuta, a na saglasnost osnivača – Prijestonice Cetinje, voljno je iskorišćavanjem svog službenog položaja pribavio sebi imovinsku korist, a oštećenom Javnom preduzeću „S. c.“ Cetinje nanio štetu, na način što je u navedenom vremenskom periodu koristio za sopstvene potrebe i izdavao sebi kao fizičkom licu u zakup sportski objekat – teniski teren u Njegoševom parku u Cetinju, a da pri tom nije zaključio ugovor o zakupu teniskog terena sa oštećenim Javnim preduzećem, niti plaćao zakupninu za korišćenje istog, te je tako sebi pribavio imovinsku korist u iznosu od 700,00 eura,  koliko je iznosila zakupnina za period od 13. mjeseci po osnovu prethodnog ugovora o zakupu poslovnog prostora od 20.04.2005.godine, koji je kao fizičko lice zaključio sa javnim preduzećem „S. c.“ Cetinje, na period od tri godine, dok je oštećenom Javnom preduzeću „S. c.“ Cetinje za isti iznos nanio štetu,</span>
</p>
<p class="p7"></p>
<p class="p7">
<span>2. Dana 30.12.2007.godine u Cetinju, u svojstvu službenog lica – direktora Javnog preduzeća „S. c.“ Cetinje, i ako svjestan da davanjem naloga blagajni br. 2-9 za isplatu novčanog iznosa od 900,00 eura za materijal i izradu ulaznih vrata na hotelu „ S. I.“, po ispostavljenoj fakturi br. 68 od 30.12.2007.godine od strane Dj. V. a za račun D. R. iz Cetinja, u trenutku kada ulazna vrata nijesu izradjena, voljno je iskorišćavanjem svog službenog položaja pribavio D. R. iz Cetinja imovinsku korist, a nanio štetu Javnom preduzeću „S. c.“ Cetinje na način što je preko blagajne oštećenog Javnog preduzeća „S. c.“ Cetinje isplatio novčani iznos od 900,00 eura D. R. za materijal i izradu ulaznih vrata na hotelu „S. I.“, i ako isti nije bio registrovan u centralnom registru Privrednog suda u Podgorici, kao lice ovlašćeno za obavljanje stolarskih djelatnosti, te je tako istom pribavio imovinsku korist od 900,00 eura, a oštećenom Javnom preduzeću „S. c.“ Cetinje za navedeni iznos nanio štetu,</span>
</p>
<p class="p7"></p>
<p class="p8">
<span class="s1">-​&nbsp;</span><span>čime je izvršio produženo krivično djelo zloupotreba službenog položaja iz čl. 416 st. 1 ., a u vezi čl. 49 st.1 KZ-a</span>
</p>
<p class="p9"></p>
<p class="p8">
<span class="s1">-​&nbsp;</span><span>pa mu Sud primjenom citiranog zakonskih propisa, te primjenom čl. 4, 5, 13, 15, 42, 52, 53, 54 KZ-a, 226-229,239 i 374 ZKP-a, izriče</span>
</p>
<p class="p7"></p>
<p class="p7"></p>
<p class="p4">
<span>USLOVNU OSUDU</span>
</p>
<p class="p7"></p>
<p class="p7"></p>
<p class="p7">
<span>Kojom okrivljenom utvrdjuje kaznu zatvora u trajanju 6 (šest) mjeseci i istovremeno odredjuje da se navedena kazna neće izvršiti u koliko okrivljeni u vremenskom periodu od jedne godine od dana pravosnažnosti presude ne počini novo krivično djelo.</span>
</p>
<p class="p7"></p>
<p class="p7">
<span>Troškova krivičnog postupka nije bilo, a okrivljeni se obavezuje da na ime sudskog paušala uplati iznos od 30,00 eura, u roku od 15 dana od dana pravosnažnosti presude, pod prijetnjom prinudnog izvršenja.</span>
</p>
<p class="p7"></p>
<p class="p7">
<span>Oštećenom JP "S. c." Cetinje se dosuđuje imovinskopravni zahtjev u iznosu od 1600,00 eura,koji iznos je okrivljeni dužan naknaditi u roku od 15 dana po pravosnažnosti presude pod prijetnjom prinudnog izvršenja</span>
</p>
<p class="p4"></p>
<p class="p4">
<span>O b r a z l o ž e nj e</span>
</p>
<p class="p4"></p>
<p class="p7"></p>
<p class="p7">
<span>Osnovno državno tužilaštvo u Cetinju, podnijelo je ovom sudu Optužni predlog Kt.br. 108/12 od 05.10.2012.godine protiv okr. M. M. iz Cetinja, zbog produženog krivičnog djela zloupotreba službenog položaja iz čl. 416 st.1 a u vezi čl. 49 st. 1  KZ-a. U završnoj riječi na glavnom pretresu zastupnik optužbe je ostao pri podnijetom optužnom predlogu i predložio sudu da se okr. M. M. oglasi krivim za predmetno krivično djelo i osudi po zakonu.  </span>
</p>
<p class="p7"></p>
<p class="p7">
<span>Okr. M. M. u svojoj odbrani je naveo da je kao fizičko lice zaključio dana 20.04.2005.godine Ugovor o zakupu poslovnog prostora – teniskog terena u Njegoševom parku, u Cetinju i to u svojstvu zakupca, dok je ugovor u svojstvu zakupodavca zaključio sa njim tadašnji direktor JP „S. c.“ Cetinje, sada pok. V. B. B..  Prema čl. 2 navedenog ugovora, isti ugovor je zaključen na period trajanja od 3 godine, sa rokom koji počinje teći od dana 01.05.2005.godine pa nadalje. Prema čl. 3. ugovora odredjena je zakupnina u mjesečnom iznosu od 100,00 eura, koju je bio dužan plaćati u šest mjesečnih rata, odnosno za šest mjeseci u godini, jer se samo toliko može koristiti teniski teren zbog vremenskih uslova, obzirom da nije pokriven. Za vrijeme trajanja ugovora on je na vrijeme ispunjavao svoje obaveze uplatom na žiro račun „S. c.“ br. ... koji se vodi kod Podgoričke  banke AD Podgorica Filijala Cetinje, kako je to precizirano čl. 3 ugovora, a nakon toga je uplatu vršio na drugi žiro račun, koji mu je u medjuvremenu dostavljen. Dostavio je i kopije uplatnica za ugovoreni period od tri godine, a koje posjeduje i „S. c.“ koje mu su vršene uplate. Polovinom 2006.godine imenovan je za direktora JP „S. c.“ Cetinje i tu funkciju je obavljao sve do polovine 2009.godine, kada je na to mjesto podnio ostavku iz više razloga. Za vrijeme njegovog mandata nastavio je sa korišćenjem teniskog terena i to prema navedenom ugovoru za vrijeme njegovog trajanja, jer se poklapalo vrijeme korišćenja terena prema ugovoru i vremena kada je postao direktor S. c. Ugovor je shodno čl. 13 prestao da važi istekom roka na koji je zaključen, odnosno 01.05.2008.godine. Medjutim on je nastavio da koristi teniski teren otprilike oko godinu dana, tj. šest mjeseci 2008.godine i šest mjeseci 2009.godine, i nekoliko mjeseci 2010.godine. Dakle za ovaj period 2008, 2009 i 2010.godine nije plaćao zakupninu u gotovom novcu, kao što je to činio po prethodnom ugovoru, već je tu zakupninu kompezirao izvodjenjem gradjevinskih radova na tom terenu, u cilju održavanja terena, koji je bio ruiniran sa betonskom podlogom, kao i ulaganja novca u rasvjetu, obnavljanju ruiniranih klupa na terenu, krpljenju i obnavljanju okolne žice i prilaznog dijela terena, a o čemu posjeduje i potrebnu dokumentaciju. Nakon isteka roka trajanja ugovora, o daljem korišćenju terena obavijestio je članove upravnog odbora JP „S. c.“ Cetinje i to usmenim putem, o čemu je dobio njihovu saglasnost, sa obrazloženjem da je bolje da se koristi teren nego da propada, kao i da kroz njegovu profesionalnu angažovanost – višeg teniskog trenera vrši obuku tenisa djeci i omladini. Članovi Upravnog odbora za vrijeme dok je on bio direktor „S. c.“ bili su B. P. kao predsjednik, te članovi R. B. N. B. Z. P. N. K. Z. K. i P. M.  Istina je da je čl. 6 ugovora predvidjeno da on kao zakupac nema pravo vršiti bilo kakve radove, prepravke, adaptacije i investiciona ulaganja bez pismene saglasnosti zakupodavca. Medjutim, ovi radovi koje je on obavljao na terenu su bili upravo neophodni da bi ih mogao koristiti, a smatrao je da je pošteno da mu se vrijednost uloženih sredstava odbije od cijene zakupnine. Istakao je i to da dok je bio direktor mogao je pod nekim drugim imenom koristiti taj teren i zaključiti ispred „S. c.“ ugovor da mu je bila želja da nešto fingira ,da zloupotrebljava svoj službeni položaj, ali to nije učinio. Kao dokaz priložio je njegovo obraćanje „S. c.“ Cetinje, koje je zavedeno pod štambiljem br. 259/09 od 07.09.2009.godine, zahtjev za korišćenje teniskog terena br. 416/10 od 19.07.2010.godine, odgovor „S. c.“ br. 420/10 od 20.07.2010.godine, ugovor o korišćenju teniskog terena od 23.07.2010. godine, račun za rasvjetu br. 22-09 od 26.02.2009.godine, zapisnik o popisu teniskog terena od 01.10.2010.godine, ispostavljene fakture „S. c.“ za kompenzaciju terena sa priznanicama na iznos od 77,00 eura, 42,00 eura, 30,00 eura, 42,00 eura, 2 x po 18,00 eura i 21 euro, što je uplatio „S. c.“, s tim što nedostaje jedna faktura i priznanica na iznos od 15,00 eura koju je uplatio, ali je ne posjeduje. Nadalje je istakao da JP „S. c.“ Cetinje u svom sklopu posjeduje hotel „S. I.“ koji se nalazi u okviru zgrade „S. c.“Cetinje. Adaptaciju ovog hotela je krajem 2006.godine finansirala Medjunarodna organizacija IRD, zajedno sa lokalnom upravom. Kompletna adaptacija hotela završena je juna mjeseca 2007.godine. Donator IRD je zahtijevao da vrata na hotelu budu drvena. Kako je kod njih u „S. c.“ stolarske radove obavljao R. D. smatrao je da je cjelishodno da se upravo on i angažuje da napravi ta vrata. Vrata su koštala 900,00 eura i D. je ispostavio fakturu br. 68 od 30.12.2007.godine za navedeni iznos, s tim što je fakturu potpisao njegov prijatelj Dj. V. obzirom da D. nije imao registrovanu firmu za obavljanje stolarskih djelatnosti. Za ta vrata on je dao nalog blagajni br. 2-9 od 30.12.2007.godine da se izvrši isplata za napravljena vrata. Ova isplata je prikazana kroz finansijski izvještaj kao rashod za 2008.godinu. Ova vrata nijesu postavljena za vrijeme njegovog mandata iz razloga što su ona bila gotovo završena, ali su se od nekvalitetnog drveta iskrivila i izvitoperila još u radionici kod R. D. On je tada pozvao njega, došao je zajedno sa Dj. Dj.– savjetnikom za gradjevinska pitanja i predstavnikom firme MD „M.-B.“ i lično su se uvjerili da su vrata u lošem stanju da bi se kao takva mogla postaviti. R. D. je prihvatio odgovornost zbog lošeg kvaliteta vrata i obećao i obavezao se da će ista nanovo napraviti od boljeg kvaliteta drveta i da će ih postaviti. To drvo moralo je da se osuši, zbog čega je morao da prodje odredjeni vremenski period, a kako je u medjuvremenu dao ostavku na mjesto direktora, za vrijeme njegovog mandata ova vrata nijesu postavljena. O tome je obavijestio direktora koji je došao umjesto njega Veska Pajovića, istoga povezao sa D. kako bi u medjusobnoj komunikaciji i saradnji postavili vrata na hotelu.  Takodje je dodao i to da nijesu tačni navodi optužbe da je počinio krivično djelo koje mu je stavljeno na teret. Istakao je i to da u početku nije bio svjestan da je morao zaključiti ugovor o zakupu sa oštećenim JP „S. c.“, jer je prosvetni radnik, ali kasnije mu je skrenuta pažnja da može doći do problema. Takodje u početku nije bio svjestan svojih prava i obaveza na poziciji direktora koji su sadržani u aktima preduzeća, tj. u Statutu, ali kasnije kada je u taj dio ušao shvatio je o čemu se radi, jer nije čovjek iz te branše, već prosvjetni radnik. Istakao je i to da se pričalo da je bolje da se koristi teniski teren i da isti ne propada dok se ne donese ugovor. Kao bivšem direktoru „S. c.“ ovo preduzeće mu duguje lične dohotke, kao i regres za četiri godine i to oko 10.000,00 eura.</span>
</p>
<p class="p7"></p>
<p class="p7">
<span> Branilac okrivljenog B. R. adv. iz Podgorice u završnoj riječi je istakao da optužnim aktom ODT-a u Cetinju nije dokazano i potvrdjeno izvršenje krivičnog djela zloupotreba službenog položaja iz čl. 416 st.1 u vezi čl. 49 st.1 KZ-a. Naime, prva tačka optužnog akta nijednim dokazom koji je sproveden u toku postupka nije potrdjena. Naznačeno je da je okrivljeni za 700,00 eura koliko je iznosila zakupnina teniskih terena za trinaest mjeseci oštetio JP „S. c.“ Cetinje, medjutim nijedan od provedenih dokaza u toku postupka nije potvrdio da je okrivljeni na bilo koji način oštetio JP „S. c.“ Cetinje , kao ni to da je zakupnina za vremenski period od 13. mjeseci 700,00 eura.  Saslušani svjedoci prije svega predsjednik upravnog odbora P. B. i član upravnog odbora B. R. na jasan i decidan način su potvrdili tvrdnju okrivljenog koju je istakao u svojoj odbrani da je na sjednicama Upravnog odbora bilo razgovora i dogovora o tome da se okrivljenom dodijele teniski tereni vlasništvo „S. c.“, kako bi ih održavao. Dakle, nije postojala bilo kakva odluka, ali je postojalo usmeno odobrenje Upravnog odobra da se sačuva teniski teren, vlasništvo „S. c.“ i da to jedino može uraditi čovjek koji se čitav svoj život bavio tenisom i koji je uspio da promoviše taj sport u Cetinje. Takodje tačkom 2. optužnog akta okrivljenom je stavljeno na teret da je nanio štetu JP „S. c.“ za iznos od 900,00 eura, koje su uplaćene D. R. iz Cetinja za izradu vrata od motela „S. c.“. Medjutim jasno je da je na osnovu fakture br. 68 od 30.12.2007.godine ispostavljene od strane Dj. V. koji je bio registrovan za obavljanje djelatnosti ,koja je potrebna za izradu vrata i da je taj iznos koji je fakturisan isplaćen D. R. koji je imao poslovnu saradnju sa Dj. V. Nijednom svojom radnjom okrivljeni nije oštetio JP, pa samim tim niti izvršio krivično djelo koje mu se stavlja na teret. Smatra da ni ova tačka optuženog akta nijednim dokazom sprovedenim tokom postupka nije dokazana. Predložio je sudu da okrivljenog M. M. oslobodi od optužbe za krivično djelo koje mu je stavljeno na teret.</span>
</p>
<p class="p7"></p>
<p class="p7">
<span> Radi razrešenja ove krivično pravne stvari Sud je u dokaznom postupku na glavnom pretresu proveo sledeće dokaze; saslušao ovlašćenog pred. oštećenog JP„S. c.“ Cetinje R. D. svjedoke B. N. K. Z. P. M. P. Z. P. B. P. V. K. N. B. R. Dj. Dj. D. R. M. M. pročitao odluku JP „S. c.“ Cetinje br. 1/6 od 04.07.2004.godine o imenovanju M. – B. M.  za V.D. JP „S. c.“ Cetinje, pročitao odluku JP „S. c.“ Cetinje br. 31/07 od 09.01.2007.godine o imenovanju M. – B. M. za direktora JP „S. c.“ Cetinje, pročitao odluku JP „S. c.“ Cetinje br. 138/09 od 25.06.2009.godine o razrešenju sa funkcije direktora M.-.B. M. pročitao ugovor o zakupu poslovnog prostora od 20.04.2005.godine zaključen izmedju JP „S. c.“ C. i M.-B. M. pročitao nalog blagajni JP „S. c.“ Cetinje br. 2-9 od 30.12.2007.godine, sa ispostavljenom fakturom Dj. V. br. 68 od 30.12.2007.godine, pročitao završni račun JP „S. c.“ Cetinje (bilans stanja i uspjeha) za 2008.godinu, sa prihodima i rashodima za 2007.godinu i pročitao izvješaj UP – Ispostave Cetinje br. 02-SL od 25.09.2012.godine iz kaznene evidencije za okrivljenog.</span>
</p>
<p class="p7"></p>
<p class="p7">
<span>Ovlašćeni predstavnik oštećenog „S. c.“ R. D. u svojoj izjavi je naveo da je zaposlen na mjesto direktora u JP „S. c.“ Cetinje i od dana 20. jula 2011.godine. Što se tiče krivične prijave koja je podnijeta protiv bivšeg direktora M. M. zv. B. svu dokumentaciju koju je pronašao u preduzeću na zahtjev Tužilaštva dostavio, a osim te pismene dokumentacije nema neka bliža saznanja kako se u prethodnom periodu koristio teniski teren u Njegoševom parku. Što se tiče ulaznih vrata na hotelu „S. I. koji posluje u okviru „S. c.“ ista nijesu postavljena i ako su plaćena, ali u vezi toga nema nekih bližih saznanja. Na kraju je istakao da je Upravni odbor donio odluku da se ne pridružuju krivičnom gonjenju.</span>
</p>
<p class="p7"></p>
<p class="p7">
<span>Svjedok B. N. u svojoj izjavi je naveo da je od 2006. do 2010. godine bio član Upravnog odbora JP „S. c.“ Cetinje. On i ostali članovi upravnog odbora saznali su da tadašnji direktor „S. c.“ M. M. koristi kao zakupac teniski teren u Njegoševom parku kojim gazduje „S. c.“. Smatrali su da nije primjereno da M. B. obavlja funkciju direktora „S. c.“, a istovremeno bude zakupac teniskog terena „S. c.“. Zbog toga su na jednoj od sjednica odbora naložili M. B. da prestane da koristi teniski teren i da raskine ugovor. Nije se mogao tačno sjetiti kada su saznali da B. koristi kao zakupac ovaj teniski teren, odnosno da li je to bilo za vrijeme trajanja ugovora koji je on zaključio sa prethodnim direktorom V. B. 2005.godine ili je to bilo nakon isteka ugovora koji je trajao tri godine. U svakom slučaju nije bilo primjereno da B. M. drži u zakupu teniski teren. Kada su mu to saopštili isti je odgovorio da je on imao neka investiciona ulaganja na teniskom terenu u vidu postavljanja reflektora i ograda oko terena, ali se to odnosilo na period za vrijeme trajanja ugovora koji je zaključio sa prethodnim direktorom, dok za ovaj  period korišćenja terena bez ugovora nije pominjao da je vršio ulaganja u teniski teren. U koliko je M. B. vršio investiciona ulaganja u teniski teren morao je o tome pismeno obavijestiti članove upravnog odbora, shodno čl. 33 Statuta „S. c.“ Cetinje, što isti nije učinio, odnosno to nije učinio na sjednicama na kojima je on prisustvovao. Što se tiče vrata koja su trebala biti postavljena na hotelu „S. I.“ koji se nalazi u okviru „S. c.“ Cetinje zna da je „S. c.“ platio izradu i postavljanje tih vrata u iznosu od 900,00 eura, a kako je izvršavanje ovog zadatka bilo u okviru poslova koje obavlja direktor M. B. nije mu poznato da li su se ista i postavila na tom hotelu.</span>
</p>
<p class="p7"></p>
<p class="p7">
<span>Svjedok K. Z. u svojoj izjavi je naveo da je bio član Upravnog odbora JP „S. c.“ Cetinje od 2006.godine do 2010.godine. Za to vrijeme  direktor „S. c.“ bio je M. M. zv. B. Što se tiče izdavanja teniskog terena nad kojim gazduje „S. c.“ nije znao da postoji ugovor o zakupu teniskog terena koji je zaključen 20.04.2005.godine izmedju V. B. kao zakupodavca i tadašnjeg direktora „S. c.“ i M. B. kao zakupca. Za vrijeme dok je on bio član upravnog odbora „S. c.“ nije bio upoznat da B. M. koristi kao zakupac teniski teren u Njegoševom parku bilo to sa ugovorom ili bez ugovora. Po Statutu M. B. je trebao da članove upravnog odbra upozna da koristi kao zakupac teniski teren, a posebno u koliko je na istom vršio investiciona ulaganja. Što se tiče postavljanje ulaznih vrata na hotelu „S. I.“ koji posluje u okviru „S. c.“ o tome ništa nezna, niti ga je ko o tome upoznao. Naveo je da on kao član upravnog odobra nije glasao za završni račun za 2008.godinu, koji je usvojen na sjednici upravnog odbora u kojoj je ušao rashod za vrata u vidu njihove izrade i postavljanja na hotelu, koji je i prikazan u tom završnom računu. </span>
</p>
<p class="p7"></p>
<p class="p7">
<span>Svjedok P. M. u svojoj izjavi je navela da je od 2005.godine do decembra 2011.godine radila kao referent za finansijsku operativu – blagajnik. Od 2006.godine do septembra mjeseca 2009.godine  bila je i član Upravnog odobora „S. c.“ C. Sjeća se da je zaključen ugovor o zakupu teniskog terena u Njegoševom parku izmedju JP „S. c.“ Cetinje kojeg je zastupao tadašnji direktor ,a sada pok. V. B. kao zakupodavac, sa M. B. kao zakupcem ovog terena. Ugovor je zaključen 20.04.2005.godine za period od tri godine sa početkom trajanja od 01.05.2005.godine pa nadalje, a u okviru poslova koje je obavljala zna da je zakupac M. B. uredno plaćao zakupninu kako je to precizirano članom 3. ugovora u iznosu od 100,00 eura za šest mjeseci u godini, jer je samo toliko mogao koristiti teniski teren koji je na otvorenom. Nakon isteka ovog ugovora M. B. je nastavio da koristi teniski teren, što je i saznala kada je došao na funkciju novi direktor P. V. u junu mjesecu 2009.godine, jer je izvršena primopredaja terena. Ne sjeća se da je M. B. kao član Upravnog odbora o tome obavijestio i ako mu je istakao ugovor o zakupu. U koliko je to isti iznio na sjednicama Upravnog odbora to je moralo biti zapisnički konstatovano. Nije upoznat da je za taj period M. B. vršio investiciona ulaganja u teniski teren, a o tome je sigurno morao obavijestiti Upravni odbor prema Statutu. Što se tiče ulaznih vrata na hotelu „S. I.“ sjeća se da su 900,00 eura na ime izrade tih vrata isplaćena Dj. V. po zahtjevu D. R. koji je navodno izradio ta vrata, a kako nije imao registrovanu firmu on je ispostavio fakturu br. 68 od 30.12.2007.godine, preko firme svog prijatelja Dj. V. Ona je sačinila nalog za isplatu 900,00 eura Dj. V. po zahtjevu M. B. a on je taj nalog potpisao. Radi se o nalogu br. 2-9 od 30.12.2007.godine. Dali su ta vrata stvarno postavljena na hotelu ne može se izjasniti jer nije bilo to u okviru posla koji je obavljala, ali zna da je bilo neke priče da se ista nijesu osušila, pa se sad postavljanje moralo sačekati. </span>
</p>
<p class="p7"></p>
<p class="p7">
<span>Svjedok P. Z. u svojoj izjavi je naveo  da je bio član Upravnog odbora JP „S. c.“ Cetinje u punom mandatu od aprila mjeseca 2006.godine do juna mjeseca 2010.godine. Mišljenja je da je M. B. bio direktor od 2006. do 2009.godine. Što se tiče korišćenja teniskog terena u Njegoševom parku u Cetinju, a nad kojim gazduje „S. c.“ nije upoznat sa bližim korišćenjem tog terena, kao i uslovima i pravnim osnovom pod kojim se isti koristio, dok je on bio član Upravnog odbora. Ono čega se sjeća je da je na nekoj sjednici Upravnog odbora pred kraj njegovog mandata postavljeno pitanje korišćenja, odnosno zakupa teniskog terena, a to su pitanje postavili M. M. koji je bio predsjednik sindikata „S. c.“ i S. I. koji je bio član nadzornog odbora „S. c.“. To je uslovilo raspravu da li B. M. kao direktor može ujedno i da bude zakupac teniskog terena i da li je to konflikt interesa, koliko plaća zakupninu, a B. je davao svoje argumente da je uložio nešto u renoviranje terena i koliko se sjeća na sjednici je donijeta odluka ali nezna jeli u pisanoj formi, da bi trebalo raspisati tender i nakon toga najpovoljnijem ponudjaču dati teniski teren u zakup. Što se tiče ulaznih vrata na hotelu „S. I.“ o njima nezna ništa i ako su rashodi za ta vrata ušli u završni račun za 2008.godinu koji je Upravni odbor usvojio. Nalog za isplatu za ta vrata dao je M. B. te smatra da oni kao članovi Upravnog odbora nijesu morali dovoditi u pitanje isplaćeni iznos za vrata, jer su imali mnogo težih i ozbiljnih problema da rešavaju, a kako izradu i postavljanje tih vrata niko nije dovodio u sumnju, ona su prošla kroz završni račun za 2008.godinu. </span>
</p>
<p class="p7"></p>
<p class="p7">
<span>Svjedok P. B. u svojoj izjavi je naveo da je kao predsjednik Upravnog odbora JP „S. c.“ Cetinje imenovan aprila 2006.godine, i na to mjesto se nalazio sve do kraja marta 2010.godine. Što se tiče zakupa teniskog terena u Njegoševom parku koji se nalazi u sklopu „S. c.“ Cetinje on kao i ostali članovi Upravnog odbora su bili upoznati da taj teren koristi kao zakupac M. M. po osnovu ugovora koji je zaključen 20.04.2005.godine sa tadašnjim direktorom „S. c.“ V. B. Negdje 2006.godine M. B. je imenovan za direktora „S. c.“ Cetinje. Nakon isteka navedenog ugovora 2008.godine oni su kao članovi Upravnog odobra bili upoznati da M. B. je nastavio sa korišćenjem tog terena. Sjeća se i to da ih je B. povremeno upoznavao da vrši odredjena ulaganja u tom teniskom terenu. Na sjednicama Upravnog odbora prisustvovao je i član nadzornog odbora S. I. a na nekoj od sjednica i predsjednik sindikata koji je naveo da M. B. nebi trebao da koristi teren u Njegoševom parku s obzirom da je direktor „S. c.“ i oni su nešto na tu temu razgovarali, ali je preovladalo mišljenje da do pronalaska trajnog rješenja, odnosno novog zakupca bilo bi svrsishodnije da teren nastavi da dalje koristi B. jer će ga tako sačuvati od ruiniranja. Ovi razgovori bili su neformalne prirode i koliko se sjeća nijesu zapisnički konstatovani. Što se tiče ulaznih vrata na hotelu „S. I.“ nesporno je da su ta vrata plaćena u iznosu od 900,00 eura D. R. koji je trebao da izvrši njihovu izradu i postavljanje. Na sjednicama Upravnog odobra o tome se raspravljalo i od M. B. su dobili obavještenje da su ta vrata izradjena, ali da je složen postupak sušenja i čim ona budu gotova biće postavljena. On se lično nije interesovao da li su ta vrata stvarno postavljena. Takodje je istakao da kao predsjednik Upravnog odobra je vodio računa da se očuva teniski teren i poznato mu je da se koristi samo u ljetnjem periodu od 4-5 mjeseci,pa nije bilo racionalno objavljivati tender, a to su sve nijanse na koje bi se trebala obratiti pažnja. </span>
</p>
<p class="p7"></p>
<p class="p7">
<span>Svjedok K. N. u svojoj izjavi je naveo da je od februara mjeseca 2007.godine do početka 2010.godine bio član Upravnog odbora JP „S. c.“ Cetinje. U sklopu „S. c.“ Cetinje nalazi se sporski teren u Njegoševom parku. Da je M. B. držao u zakup teniski teren po osnovu ugovora od 20.04.2005.godine koji je zaključio sa tadašnjim direktorom V. B. saznao je kada se isti obratio zahtjevom Upravnom odboru za produženje tog ugovora i priznavanje uloženih sredstava za vrijeme trajanja zakupa. Mišljenja je  da se B. obratio pismenim zahtjevom i siguran je da u tom trenutku nije bio direktor preduzeća već radnik, obzirom da je u medjuvremenu smijenjen. Kada je saznao za taj zahtjev zajedno sa pojedinim članovima Upravnog odobra usprotivio se produženju ugovora, jer je smatrao da je B. u koliko dodje do zaključenja ,odnosno produženja ugovora u konfliktu interesa i to je jasno rekao na sjednici Upravnog odbora. Oni kao članovi Upravnog odbora nikada mu nijesu dali saglasnost za produženje ugovora, kao i za priznavanje uloženih sredstava, a to se odnosi na period do kada je on bio član Upravnog odbora. Da li je teren korišćen van insteka ugovora nije u saznanju. Što se tiče vrata nije se mogao izjasniti da li su stvarno postavljena. Istakao je i to da nije znao da je okrivljeni imao ugovor za održavanje teniskog terena, a koji ugovor je zaključio prije nego što je postao direktor sportskog centra sa pok. B. B. tadašnjim direktorom.  O tome je saznao kasnije kada je postao član Upravnog odbora.</span>
</p>
<p class="p7"></p>
<p class="p7">
<span>Svjedok B. R. u svojoj izjavi je naveo da koliko se sjeća, a kod činjenice i da je okrivljeni ranije koristio teniski teren po zaključenom ugovoru to se Upravni odbor usaglasio da do sklapanja novog ugovora se omogući okrivljenom da koristi teren. Nije se mogao sjetiti da li je ili ne plaćena zakupnina za korišćenje terena, ali mu je poznato da je okrivljeni imao ulaganja vezano za postavljanje reflektora, kanal da bi se struja dovela, mreža na terenu, ograde, obzirom da je drvo bilo palo na terenu i napravilo štetu, što je izazvalo štetu, pa je bilo potrebno sanirati teren i moguće da je to sve sagledavano u odnosu na zakupninu. ,kao što se nije mogao izjasniti da li je na sastancima u zapisniku konstatovano što je dogovoreno izmedju Upravnog odbora i okrivljenog M. M. Vezano za vrata postojala je potreba za postavljanje vrata na hotelu, D. R. je izradio vrata, ispostavio je urednu fakturu za ista koja je plaćena ,o čemu ih je M. izvijestio. Nije se mogao izjasniti na čije ime je glasila ispostavljena faktura, a sve zbog proteka vremena. Mišljenja je da je čekano da preduzeće dobije pravnika pa da bi Upravni odbor donio odluku o produženju ugovora o zakupu kako bi se svi ti ugovori usaglasili i donijeli po zakonu. Takodje nije se mogao izjasniti da li su vrata postavljena ili ne, zna samo da su bila deformisana, ali da li usled postavljanja ili nečeg drugog to nezna. </span>
</p>
<p class="p7"></p>
<p class="p7">
<span>Svjedok Dj. Dj. u svojoj izjavi je naveo da je u Upravnom odboru bio savjetnik na investicijama i bio učesnik u tom programu kao podizvodjač u završnim radovima. Obzirom da nije bio u obavezi nije se uključivao u priču vezanu za korišćenje teniskih terena. Zna da je bilo priče da su ugovori istekli, ali se o detaljima nije mogao izjašnjavati. Vezano za vrata neveo je da su njih četvorica, tačnije on, M. predstavnik IRD-a, inžinjer K. šef gradilišta DOO „M. I.“ pošli kod D. R. obzirom da je izvodio još neke radove, šank ,recepciju i po sobama odredjene poslove da uradi vrata na hotelu i dat mu je bio rok od nekoliko dana, medjutim kada su otišli da pogledaju vrata ista su bila sva iskrivljena i ona se nijesu mogla kao takva postaviti i on je nakon toga izašao iz Upravnog odbora kao savjetnik. Naveo je i to   da je druga situacija da bi M. danas bio nagradjen, obzirom da po predstavnicima IRD-a sa manje novca nigdje nije uradjen takav objekat i zbog ponašanja M. dobili su dva puta po 20.000,00 eura dodatnih investicija, a on kao saradnik besplatan projekat koji je tada bio vrijedan 12.000,00 eura.</span>
</p>
<p class="p7"></p>
<p class="p7">
<span>Svjedok D. R. u svojoj izjavi je naveo da se povremeno bavi stolarskim poslovima i ako mu to nije osnovno zanimanje. U vremenu kada je M. M. ,zv. B. bio direktor JP „S. c.“ Cetinje isti ga je usmeno angažovao da izvodi stolarske radove u hotelu „S. I.“ koji posluje u okviru „S. c.“. On je izvodio te gradjevinske stolarske radove i oni su bili zadovoljni sa njegovim radom, tako da je bilo priče  da je trebao i da dobije stalno zaposlenje u okviru tog hotela kao radnik na održavanju. Za obavljeni posao stolarskih radova oni ga nijesu isplaćivali, ali je imao namjeru da se njegov rad kompezuje sa zaposlenjem na održavanju. Negdje 2007.godine M. B. ga je angažovao da izradi od svog materijala ulazna vrata na hotelu „S. I.“. Odmah po tom zahtjevu upoznao ga je da su gabariti vrata izuzetno složena za izradu i da postoji opasnost da dodje do krivljenja vrata, ali su predstavnici investitora, a mišljenja je  da je bio IRD zahtijevali da vrata budu takva kakva je njemu predstavio B.. Odmah je pristupio izradi vrata, a prije njihove konačne izrade, u „S. c.“ je ispostavio fakturu br. 68 od 30.12.2007.godine ,na iznos od 900,00 eura, koji obuhvata iznos od 450,00 eura, na ime izrade ulaznih vrata, a iznos od 450,00 eura na ime potrebnog materijala za izradu tih vrata.  Fakturu je predao preko svog prijatelja Dj. V. iz Cetinja na njegovo ime, obzirom da nije imao registrovanu firmu za izradu stolarskih radova. Faktura je glasila na „S. c.“ -  motel „Z.“ kako se ranije zvao hotel „S. i.“. Novac mu je isplaćen, tj. Dj. V. mu je ovaj novac nakon podizanja predao. Kada je završio vrata pozvao je M. B. koji je došao sa Dj. Dj. i prestavnikom neke firme koja je takodje izvodila radove  na navedenom hotelu i svi su zaključili da vrata nijesu spremna za postavljanje, jer se materijal – bijeli bor izvitoperio i da je potrebno njegovo sušenje i ponovna izrada, nakon čega će se vrata moći ponovo postaviti. Ova vrata nije ponovo postavio  iz razloga što je u medjuvremenu obavljao više stolarskih radova u hotelu, čija je vrijednost u mnogome premašivala iznos od 900,00 eura, koliko su mu oni platili za vrata, a kako „S. c.“ nije želio ili nije bio u mogućnosti da plati njegove usluge on je novac koji je dobio za vrata kompezirao za njegove radove koje je obavio u hotelu. Ne raspolaže pismenim dokumentom o izvršenoj kompenzaciji, ali je to bio jedini način da naplati svoja potraživanja. Takodje, nema ni pismene zahtjeve ili ispostavljene fakture „S. c.“ za isplatu njegovih potraživanja, ali je nesporno i to da svi mogu posvjedočiti da je obavljao stolarske radove u hotelu. Nije se mogao sjetiti da li ga je neko kontaktirao u medjuvremenu da završi ova vrata.</span>
</p>
<p class="p7"></p>
<p class="p7">
<span>Svjedok M. M. u svojoj izjavi je naveo da je predstavnik sindikata u „S. c.“ Cetinje i da je M. M. dana 20.04.2005.godine potpisao  ugovor sa „S. c.“ kao zakupac i takodje mu je poznato da je polovinom 2006.godine i postao direktor „S. c.“. U članu 6 tog ugovora navedeno je da zakupac nema pravo vršiti bilo kakve radove, prepravke, adaptacije i investiciona ulaganja na zakupljenim objektima bez izričite pismene saglasnosti zakupodavca. U slučaju saglasnosti zakupodavca na izvodjenje radova potrebno je bliže opisati iste i zaključiti ugovor kojim će se regulisati medjusobne obveze i prava po osnovu preduzetih investicionih ulaganja. Nikakve prećutne saglasnosti nije bilo da koristi teniske terene u periodu 2008. i 2009.godine, tako da nezna sa kim je zaključena ta prećutna saglasnost. Za vrata su informisani da su plaćena, što se vidi iz završnog računa, a kome su plaćena nezna, ali ista nijesu postavljena tamo gdje su trebala. Istakao je i to da je par puta možda, 2-3 puta prisustvao sjednicama Upravnog odbora, s tim što su imali predstavnika radnika koji nije izabran od strane radnika i nije ništa prenosio sa sjednica.</span>
</p>
<p class="p7"></p>
<p class="p7">
<span> Iz odluke JP „S. c.“ Cetinje br. 1/06 od 04.07.2006.godine, proizilazi da je Upravni odbor na sjednici koja je održana navedenog dana donio odluku da se M. – B. M. imenuje za V.D. JP „S. c.“ Cetinje. </span>
</p>
<p class="p7"></p>
<p class="p7">
<span>Iz odluke JP „S. c.“ Cetinje br. 31/07 od 09.01.2007. godine, proizilazi da je  M. B. M. imenovan za direktora JP „S. c.“ Cetinje sa mandatom od četiri godine.</span>
</p>
<p class="p7"></p>
<p class="p7">
<span>Iz odluke JP „S. c.“ Cetinje br. 138/09 od 25.06.2009.godine, proizilazi da je Upravni odbor donio odluku da se sa funkcije direktora razrešava M. B. M. na lični zahtjev.</span>
</p>
<p class="p7"></p>
<p class="p7">
<span>Iz ugovora o zakupu poslovnog prostora od 20.04.2005.godine, proizilazi da je isti zaključen izmedju JP „S. c.“ Cetinje, koga je zastupao direktor V. B. kao zakupodavac i M. – B. M. kao zakupca. Zakup se odnosi na teniski teren koji se nalazi u „Njegoševom parku“ na period od tri godine, a koji rok teče od 01.05.2005.godine  i zakupac je dužan da plaća zakupodavcu zakupninu u mjesečnom iznosu od 100,00 eura u šest mjesečnih rata. </span>
</p>
<p class="p7"></p>
<p class="p7">
<span>U čl. 6 navedenog ugovora predviđeno je da zakupac nema pravo vršiti bilo kakve radove, prepravke, adaptacije i investiciona ulaganja na zakupljenim objektima bez izirčite pismene saglasnosti zakupodavca. </span>
</p>
<p class="p7"></p>
<p class="p7">
<span>Iz naloga blagajne JP „S. c. Cetinje br. 2-9 od 30.12.2007.godine, sa ispostavljenom fakturom Dj. V. br. 68 od 30.12.2007.godine, proizilazi da se po nalogu vrši isplata po fakturi br. 68 na ime izrade vrata i materijala u iznosu od 900,00 eura, a iz fakture proizilazi  da je za izradu ulaznih vrata „S. c. motela Z.“ i materijala potrebnog za izradu vrata ukupno isplaćeno 900,00 eura. Fakturu je potpisao Dj. V.</span>
</p>
<p class="p7"></p>
<p class="p7">
<span>Iz završnog računa JP „S. c.“ Cetinje (bilans stanja i uspjeha za 2008.godinu sa prihodima i rashodima za 2007.godinu) utvrdjuje se koliki je bilans stanja na dan 31.12.2008.godine kao i bilans uspjeha, a iz prihoda i rashoda za 2007.godinu utvrdjuju se da prihodi iznose 20.792,52 eura od uplaćenih faktura za noćenje i zakupa poslovnog prostora, a rashodi iznose 20.858,01 eura ,odnosno iz istog proizilazi da su vrata prošla kroz završni račun,odn.da su evidentirana u rashode u iznosu od 900,00 eura.</span>
</p>
<p class="p7"></p>
<p class="p7">
<span>Iz izvještaja Uprave policije Ispostave Cetinje br. 02-Sl od 25.09.2012.godine iz kaznene evidencije za okrivljenog, utvrdjuje se da isti ranije nije osudjivan.</span>
</p>
<p class="p7"></p>
<p class="p7"></p>
<p class="p7">
<span>Analizirajući rezultate provedenog dokaznog postupka, te na osnovu savjesne i brižljive ocjene svih provedenih dokaza pojedinačno i u svojoj ukupnosti, Sud je utvrdio da su rezultati dokaznog postupka potkrijepili navode optužnog predloga da je okrivljeni M. M. počinio produženo krivično djelo zloupotreba službenog položaja iz čl. 416 st.1, a u vezi čl. 49 st.1  KZ-a, činjenično opisano u dispozitivu ove presude, a ovo iz sledećih razloga:</span>
</p>
<p class="p7"></p>
<p class="p7">
<span>Naime, krivično djelo zloupotreba službenog položaja iz čl. 416 st.1, a u vezi čl. 49 st.1 KZ-a čine službeno lice koje protivpravnim iskorišćavanjem svog službenog položaja ili ovlašćenja, prekoračenjem granica svog službenog ovlašćenja ili nevršenjem svoje službene dužnosti pribavi sebi ili drugom korist, drugom nanese štetu ili teže povrijedi prava drugog. </span>
</p>
<p class="p7"></p>
<p class="p7">
<span>U toku postupka nesumnjivo je utvrdjeno da je okrivljeni M. M. bio u svojstvu službenog lica(koje svojstvo je predviđeno čl.142.KZ-a) – direktora JP „S. c.“ Cetinje koji je na to mjesto i izabran na osnovu odluke koji je donio upravni odbor sa mandatom od četiri godine.</span>
</p>
<p class="p7"></p>
<p class="p7">
<span> Isti je imao ranije  zaključen Ugovor o zakupu poslovnog prostora – teniskog terena u „Njegoševom parku“ dana 20.04.2005.godine sa Javnim preduzećem „S. c.“ Cetinje, kojeg je tada zastupao direktor V. B. kao zakupodavac. U Ugovoru je takodje navedeno da je zakupnina u mjesečnom iznosu od 100,00 eura ,u šest mjesečnih rata i da ovaj ugovor se zaključuje na period od tri godine. </span>
</p>
<p class="p7"></p>
<p class="p7">
<span>Dakle,okr. M. M. u svojstvu službenog lica- direktora Javnog preduzeća „S. c.“ Cetinje je iskoristio službeni položaj u namjeri da sebi pribavi protivpravnu imovinsku korist, na način što je u vremenskom periodu od 01.maja 2008. godine do 25. juna 2009. godine u Cetinju za sopstvene potrebe izdavao sebi kao fizičkom licu u zakup sportski teniski teren u Njegoševom parku u Cetinju, a pri tom nije zaključio ugovor o zakupu teniskog terena sa oštećenim Javnim preduzećem, niti plaćao zakupninu za korišćenje istog, te je tako sebi pribavio imovinsku korist u iznosu od 700,00 eura koliko je iznosila zakupnina za period od 13 mjeseci, dok je oštećenom Javnom preduzeću „S. c.“ Cetinje za isti iznos nanio štetu. </span>
</p>
<p class="p7"></p>
<p class="p7">
<span>Ovakvo činjenično stanje sud je utvrdio na osnovu provedenih dokaza. </span>
</p>
<p class="p7"></p>
<p class="p7">
<span>Sud je imao u vidu ugovor o zakupu od 20.04.2005. godine iz kojeg dokaza se jasno utvrđuje da je ugovor zaključen između JP „S. c.“ Cetinje, kojeg je zastupao tadašnji direktor V. B. kao zakupodavac i M. –B. M. koji je kao fizičko lice i potpisao navedeni ugovor kao zakupac. Ovaj zakup se odnosio na teniski teren koji se nalazi u „Njegoševom parku“ i to na period od tri godine, a koji rok je počinjao da teče od 01.05.2005. godine gdje je zakupac bio dužan da plaća zakupodavcu zakupninu u mjesečnom iznosu od 100,00 eura ,u šest mjesečnih rata. </span>
</p>
<p class="p7"></p>
<p class="p7">
<span>Naime, okrivljeni je i potvrdio sudu da je za direktora JP „S. c.“ Cetinje imenovan polovinom 2006. godine, a što se utvrđuje iz Odluke JP „S. c.“ Cetinje kada je i Upravni odbor na sjednici donio odluku da se isti imenuje za V.D. direktora , a iz odluke br.31/07 od 09.01.2007 godine utvrđuje se da okrivljeni M. M. i  imenovan   za direktora JP „S. c.“ Cetinje sa mandatom od četiri godine. Ugovor o zakupu koji je isti zaključio kao fizičko lice je prestao da važi istekom roka na koji je bio zaključen kako je to i bilo predviđeno u članu 13., pa kako i sam okrivljeni ističe isti je nastavio da koristi teniski teren tokom 2008, 2009. i 2010 godine i nije plaćao zakupninu u gotovom novcu, već je tu zakupninu kompenzirao izvođenjem građevinskih radova na tom terenu.  Dakle, u periodu dok je obavljao funkciju direktora Javnog preduzeća „S. c.“ Cetinje ,a nakon prestanka važenja prethodnog ugovora o zakupu u periodu od 01.05.2008 godine pa sve do 25.06.-2009 godine kada je na lični zahtjev podnio ostavku , a što se utvrđuje iz odluke JP „S. c.“ Cetinje br.138/09 kada ga Upravni odbor razrješava te funkcije, isti je teniski teren koji se nalazi u Njegoševom parku koristio za sopstvene potrebe i izdavao ga sebi kao fizičkom licu, a pri tom nije zaključio novi ugovor sa oštećenim Javnim preduzećem „S. c.“ Cetinje, niti plaćao zakupninu za korišćenje istog, te je tako sebi pribavio imovinsku korist u iznosu od 700,00 eura, a oštećenom JP „S. c.“ Cetinje za isti iznos pričinio štetu. </span>
</p>
<p class="p7"></p>
<p class="p7">
<span>Okrivljeni je istakao da kako nije plaćao zakupninu u gotovom novcu to je smatrao da to može konpenzovati sa građevinskim radovima koje je i izvodio na terenu, pa je i usmenim putem tražio saglasnost od Upravnog odbora. Međutim, do zaključenja novog ugovora nikada nije došlo, a što se i utvrđuje iz iskaza  svjedoka B. N. K. Z. P. M. P. Z. P. B. K. N. M. M. i B. R. koji su bili članovi Upravnog odbora JP „ S. c. “ Cetinje, a čije iskaze je sud u potpunosti prihvatioo, koji su uvjerljivi i međusobno saglasni, a koji u bitnom govore o tome da je na sjednicama Upravnog odbora postavljano pitanje korišćenja, odnosno zakupa teniskog terena, te da je isti po Statutu Javnog preduzeća „.S. c.“ Cetinje bio u obavezi da upozna članove Upravnog odbora sa svim onim što se odnosi na plan rada i razvoja preduzeća pa i na investiciona ulaganja. Okrivljeni je naveo da je vršio određena ulaganja koja se odnose na teniski teren, a što su potvrdili i svjedoci  P. B. - predsjednik Upravnog odbora JP „S. c.“ Cetinje koji je naveo da ih je M. M. povremeno obavještavao da vrši određena ulaganja. Međutim, okrivljeni je   znao da ni po ranije zaključenom ugovoru sa ovim preduzećem koji je zaključio kao fizičko lice ,a koji je istekao ,  čl. 6. navedeno da zakupac nema pravo vršiti bilo kakve radove, prepravke, adaptacije i investiciona ulaganja na zakupljenim objektima bez izričite pismene saglasnosti zakupodavca, a čiji Upravni odbor shodno članu 23 .Statuta utvrđuje cijene usluga djelatnost sportskih terena iz čl. 10. Statuta, a na saglasnost osnivača – Prijestonice Cetinje. Samim tim okrivljeni je postupao protivno jer je svoj službeni položaj voljno iskoristio, radi ostvarivanja sopstvenih interesa, a sve na štetu Javnog preduzeća S. c.“ Cetinje. </span>
</p>
<p class="p7"></p>
<p class="p7">
<span>Takođe ,okrivljeni je i dana 30.12.2007. godine u Cetinju, u svojstvu službenog lica – direktora Javnog preduzeća „S. c.“ Cetinje iskoristio svoj službeni položaj, pribavljanjem D. R. imovinske koristi u naznačenom iznosu,a nanio šenjem štete JP "S. c." Cetinje za naznačeni iznos ,na način što je preko blagajne oštećenog Javnog preduzeća „S. c.“ Cetinje isplatio novčani iznos od 900,00 eura D. R. za materijal i izradu ulaznih vrata na hotelu „S. I.“ koji nije bio registrovan u Centralnom registru Privrednog suda u Podgorici, kao lice ovlašćeno za obavljanje stolarskih djelatnosti, te je tako istom pribavio imovinsku korist, a oštećenom Javnom preduzeću „S. C.“ Cetinje nanio štetu. </span>
</p>
<p class="p7"></p>
<p class="p7">
<span>Okrivljeni je naveo da je trebala da se izvrši adaptacija hotela krajem 2006. godine, koju je finansirala Međunarodna organizacija IRD, te da su trebala da se postave drvena vrata, a za koje poslove je angažovao i D. R. Navodi njegove odbrane potvrđeni su i iskazom svjedoka D. koji je istakao da ga je M. M. usmeno angažovao da izvodi stolarske poslove u hotelu „S. I.“ koji posluje u okviru „S. c.“. Tom prilikom M. je bio upoznat da su gabariti vrata izuzetno složeni za izradu i da postoji opasnost da dođe do krivljenja vrata. Za postavljanje ovih vrata trebao je da se isplati iznos od 900,00 eura, a koji iznos je  isplaćen što se utvrđuje i iz naloga blagajne JP „S. c.“ Cetinje br. 2-9 od 30.12.2007 godine. Kako i sam D. navodi da nije imao registrovanu firmu za izradu stolarskih radova, a što potvrđuje i svjedok Đ. V. ,to je novac isplaćen Đ.,za račun D. R. a što se utvrđuje i iz ispotavljene fakture br.68 koju je isti potpisao. Nalog za isplatu upravo je i dao okrivljeni kao odgovorno lice- direktor Jp „S. c.“ Cetinje.  Ova vrata nikada nijesu ni postavljena jer se u međuvremenu materijal za izradu vrata izvitoperio, tako da je bilo potrebno sušenje i ponovna izrada što potvrđuje i svjedok Đ. Đ. koji je izlazio na lice mjesta jer je isti bio savjetnik na investicijama i učesnik u programu kao podizvođač u završnim radovima na ovom hotelu. </span>
</p>
<p class="p7">
<span> </span>
</p>
<p class="p7">
<span>Sud je takođe cijenio i iskaz ovlašćenog predstavnika oštećenog „S. c.“ Cetinje R. D. ali isti nije bio od uticaja na razrjašnjenje ove krivično pravne stvari, samim tim što ovaj svjedok nema neposredna bliža saznanja o predmetnim dešavanjima u prethodnom periodu. </span>
</p>
<p class="p7"></p>
<p class="p7">
<span>Iz ovako utvrđenog činjeničnog stanja zaključuje se da je okrivljeni svojim radnjama ostvario sva bitna obilježja bića krivičnog djela zloupotreba službenog položaja u produženom trajanju iz člana 416. st. 1. a u vezi člana 49. st. 1. Krivičnog zakonika, na način i u vrijeme kako je to navedeno u izreci presude., pri čemu je sud utvrđujući subjektivan odnos prema izvršenom krivičnom djelu utvrdio umišljaj, jer je isti bio svjestan svog djela i svih njegovih obilježja  i htjeo je njegovo izvršenje. </span>
</p>
<p class="p7"></p>
<p class="p7">
<span>Sud je prihvatio da se radi o konstrukciji produženog krivičnog djela jer su ista krivična djela učinjena u vremenskoj povezanosti od strane istog učinioca,a koja predstavljaju cjelinu  zbog istovjetnosti oštećenog i jedinstvenog umišljaja učinioca. </span>
</p>
<p class="p7"></p>
<p class="p7">
<span>Sud je cijenio i odbranu okrivljenog, pa istu nije prihvatio, već je odbacio kao neutemeljenu, a tim prije što je ista u suprotnosti sa svim provedenim dokazima. Navode njegove odbrane da nije bio svjestan svojih obaveza jer nije pravnik , na poziciji direktora koje su sadržane u aktima preduzeća, tj. Statutu ,te da nije počinio krivično djelo  sud nije prihvatio iz razloga što je kao odgovorno lice koje je izabrano za direktora Javnog preduzeća „S. c.“ Cetinje bio upoznat koja prava, obaveze i odgovornosti ima, pa samim tim je morao i poštovati zakonsku proceduru,tim prije što je isti i prije nego što je postao direktor predmetnog preduzeća koristio predmetni teniski teret ,a po prethodno zaključenom ugovoru.Činjenica na koju se poziva okrivljeni da je vršio određena investiciona ulaganja na terenu za sud nijesu od važnosti jer njemu nije bila obaveza da vrši ulaganja ,već da zaključi ugovor i da postupa u skladu sa ugovorenim obavezama.Isto tako ,činjenica da su se vrata iskrivila zahtjevala je upravo suprotno od onog što je okrivljeni uradio ,tj.neplaćanje izvršiocu radova do konačnog postavljanja istih ,a ne da se ista prikažu kroz završni račun 2008.godine ,kao rashodi za 2007.godinu i na taj način nanese šteta oštećenim u naznačenom iznosu.</span>
</p>
<p class="p7"></p>
<p class="p7">
<span>Prilikom izbora vrste i visine krivične sankcije koju će Sud izreći okrivljenom M. M. Sud je cijenio sve okolnosti iz čl. 42 KZ-a koje su od uticaja da kazna bude manja ili veća, pa je od olakšavajućih okolnosti na strani okrivljenog našao da se radi o porodičnoj osobi, raniju neosudjivanost, okolnost pod kojima je došlo do izvršenja krivičnog djela, da se ovl.predstavnik ošt.preduzeća nije pridružio krivičnom gonjenju,dok otežavajućih okolnosti na njegovoj strani van bitnih obilježja krivičnog djela u pitanju nije bilo, pa je istom utvrdio kaznu zatvora u trajanju od šest mjeseci zatvora i istovremeno našao da su ispunjeni uslovi za izricanje uslovne osude , propisani čl. 54. KZ-a, odredjujući da se izrečena kazna neće izvršiti ukoliko okrivljeni u vremenskom periodu od jedne godine od dana pravosnažnosti presude ne počini novo krivično djelo , uz uvjerenje Suda da će se u konkretnom slučaju, a uzimajući u obzir prednje navedene razloge i sa tako utvrdjenom kaznom postići svrha njenog izricanja predvidjena čl.52 KZ-a.</span>
</p>
<p class="p7"></p>
<p class="p7">
<span>Prilikom izricanja uslovne osude Sud je vodeći računa o svrsi iste posebno imao u vidu neporočan način života okrivljenog.</span>
</p>
<p class="p7"></p>
<p class="p7">
<span>Troškova krivičnog postupka nije bilo, a odluka o paušalu u iznosu od 30,00 eura, koji je odredjen srazmjerno dužini trajanja krivičnog postupka i složnosti predmeta temelji sa na odredbi čl. 226 ZKP-a.</span>
</p>
<p class="p7"></p>
<p class="p7">
<span> </span>
</p>
<p class="p7">
<span>Shodno čl.239.ZKP-a oštećenom JP "S. c." Cetinje je dosuđen imovinskopravni zahtjev u iznosu od 1600,00 eura,a okrivljeni je obavezan isti naknaditi u roku od 15 dana po pravosnažnosti presude pod prijetnjom prinudnog izvršenja.</span>
</p>
<p class="p7"></p>
<p class="p7"></p>
<p class="p7"></p>
<p class="p7"></p>
<p class="p7"></p>
<p class="p7">
<span>Sa svega izloženog, a na osnovu čl. 374 ZKP-a, odlučeno je kao u izreci.</span>
</p>
<p class="p7"></p>
<p class="p7"></p>
<p class="p7"></p>
<p class="p4">
<span>OSNOVNI SUD U CETINJU</span>
</p>
<p class="p4">
<span>Dana 22.04.2013.godine</span>
</p>
<p class="p4"></p>
<p class="p7"></p>
<p class="p7">
<span>Zapisničar,								    S U D I J A</span>
</p>
<p class="p7">
<span>Aleksandra Martinović					             Marija Ćupić</span>
</p>
<p class="p7"></p>
<p class="p7"></p>
<p class="p7">
<span>PRAVNA POUKA: </span>
</p>
<p class="p7">
<span> Protiv ove presude može se izjaviti žalba u roku od 8. </span>
</p>
<p class="p7">
<span> dana od dana prijema, Višem sudu u Podgorici a </span>
</p>
<p class="p7">
<span>  preko ovog Suda.</span>
</p>
<p class="p7"></p>
<p class="p7"></p>
<p class="p7"></p>
<p class="p7"></p>
<p class="p7">
<span>    </span>
</p>
<p class="p7"></p>
<p class="p7"></p>
<p class="p7"></p>
<p class="p7"></p>
<p class="p7"></p>
<p class="p7"></p>
<p class="p7"></p>
<p class="p5"></p>
<p class="p5"></p>
<p class="p5"></p>
<p class="p5"></p>
<p class="p10"></p>


</body>