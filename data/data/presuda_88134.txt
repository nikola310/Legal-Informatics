<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<p>&nbsp;</p>
<p style="text-align:right">
<span>K.br. 308/02</span>
</p>
<p>&nbsp;</p>
<p style="text-align:center;">
<span></span>
</p>
<p>&nbsp;</p>
<p style="text-align:center;">
<span>U IME CRNE GORE</span>
</p>
<p>&nbsp;</p>
<p>
<span>VIŠI SUD U PODGORICI, kao prvostepeni krivični, u vijeću sastavljenom od sudije Vesne Moštrokol, kao predsjednika vijeća i sudija Dejana Dragovića i Nataše Božović, kao članova vijeća, uz učešće Anke Raković, kao zapisničara, u krivičnom predmetu protiv optuženog Đ. S., iz K., koga brani D. B., advokat iz P., zbog krivičnog djela ubistvo u pokušaju iz čl.30 st.2 tač.6 KZ RCG u vezi čl.19 KZ SRJ, optuženog K. B., iz K., koga brani D. B., advokat iz P., zbog krivičnog djela ubistvo u pokušaju iz čl.30 st.1 KZ RCG u vezi čl.19 KZ SRJ, optuženog T. D., iz K., koga brani Đ. P., advokat iz P., zbog krivičnog djela ubistvo u pokušaju iz čl.30 st.2 tač.6 KZ RCG u vezi čl.19 KZ SRJ i krivičnog djela nasilničko ponašanje iz čl.195 st.2 KZ RCG, optuženog V. J., iz Kotora, koga brani R. G., advokat iz P., zbog krivičnog djela ubistvo u pokušaju pomaganjem iz čl.30 st.2 tač.6 KZ RCG u vezi čl.19 i 24 KZ SRJ i krivičnog djela nasilničko ponašanje iz čl.195 st.2 KZ RCG i optuženog K. P., iz K., koga brani Đ. P., advokat iz P., zbog krivičnog djela nasilničko ponašanje iz čl.195 st.2 KZ RCG, po optužnici Višeg državnog tužioca u Podgorici Kt.br.414/02 od 17.12.2002.godine, koju je na glavnom pretresu zastupala Suzana Milić, zamjenik Višeg državnog tužioca(VDT-a) u Podgorici, nakon održanog usmenog, glavnog i javnog pretresa, započetog 20.02.2013.godine, završenog 12.02.2014. godine, u prisustvu zastupnika optužbe, optuženih i njihovih branilaca, nakon tajnog vijećanja i glasanja donio je 21.02.2014 godine, i istog dana javno objavio </span>
</p>
<p>&nbsp;</p>
<p>&nbsp;</p>
<p style="text-align:center;">
<span>P R E S U D U</span>
</p>
<p>&nbsp;</p>
<p>&nbsp;</p>
<p style="text-align:center;">
<span>I</span>
</p>
<p>&nbsp;</p>
<p>
<span>Optuženi:</span>
</p>
<p>&nbsp;</p>
<p>
<span>1. </span><span>T. D., JMBG …, zvani D., od oca R. i majke M., rodjene B., rodjen ....godine u K., sa prebivališem u Š. bb., državljanin C. G., maternji jezik s., završio srednju školu, vojsku nije služio,vlasnik preduzeća u K., srednjeg imovnog stanja, oženjen, otac dvoje maloljetne djece, ranije osudjivan presudom Višeg suda u Podgorici K.br.11/95 od 21.05.1997.godine, zbog krivičnog djela ubistvo u pokušaju iz čl.30 st.1 KZ RCG u vezi čl.19 KZ SRJ, na jednu godinu zatvora; presudama Osnovnog suda u Kotoru K.br.254/97 od 22.12.1997.godine, zbog krivičnog djela nasilničko ponašanje iz čl. 195 st.2 u vezi st.1 KZ RCG, na kaznu zatvora u trajanju od šest mjeseci i K.br. 38/98 od 12.10.2001.godine, zbog krivičnog djela napad na službeno lice u vršenju poslova bezbjednosti iz čl.190 st.2 u vezi st.1 KZ RCG na kaznu zatvor u trajanju od šest mjeseci, u pritvoru od 26.10.2002.godine do 11.02.2003. godine.</span>
</p>
<p>&nbsp;</p>
<p>
<span>2. V. J., JMBG …, zvani J., od oca V. i majke D., rođene G., rođen ...godine u K., sa prebivalištem u K., D. bb, vlasnik restorana u K. i P., državljanin C. G., maternji jezik C., razveden, otac dvoje maloljetne djece, završio srednju pomorsku školu, vojsku nije služio, srednjeg imovnog stanja, osudjivan presudom Osnovnog suda Kotor K.br.2/09 od 25.03.2009.godine, zbog krivičnog djela nasilje u porodici ili porodičnoj zajednici iz čl. 220 st.1 KZ CG na 56 dana zatvora, </span>
</p>
<p>&nbsp;</p>
<p>&nbsp;</p>
<p style="text-align:center;">
<span>K r i v i  s u</span>
</p>
<p>&nbsp;</p>
<p>&nbsp;</p>
<p>
<span>Zato što su:</span>
</p>
<p>&nbsp;</p>
<p>
<span>Dana 26.10.2002.godine oko 05,00 časova u K., u noćnom klubu „A.“, lociranom u Š., optuženi T. D. umišljajno pokušao da liši života više lica, optužene K. B. i Đ. S. i oštećenog Đ. D., u čemu mu je sa umišljajem pomogao optuženi V. J. stavljajući mu na raspolaganje sredstvo za izvršenje krivičnog djela, na način što su optuženi T.  i K. uporno insistirali da im "živa muzika" stalno svira i pjeva odredjene pjesme, i prije i poslije isteka radnog vremena, i pored protivljenja muzičara i vlasnika navedenog lokala, optuženih Đ. S. i K. B., koji su im ukazivali da je isteklo radno vrijeme i da muzika više ne smije da svira, zbog kojih protivljenja vlasnika lokala, su se optuženi T. i K. zalijetali da se sa njima fizički obračunaju, pri čemu je optuženi T., u jednom momentu, mobilnim telefonom pozvao optuženog V. J. i rekao mu „J. dođi u „A.“...ispala je neka frka...donesi utoke...“ očito pri tom misleći na vatreno oružje, a nakon toga optuženom Đ. S. i K. B. uputio riječi "E sad ćemo da vidimo, sad će mi doć deset drugova, sad će ovdje biti postrojavanje pa ćemo da vidimo oćete li svirati ili nećete", da bi poslije kratkog vremena u lokal došao optuženi V. sa dva pištolja, a kome tada prilazi optuženi T., kojem optuženi V. dozvoljava da iza njegovog pojasa uzme pištolj NN marke, kalibra 7,65 mm, na koji način mu je, donoseći pištolj u lokal i dozvoljavajući mu da ga uzme, umišljajno pomogao u izvršenju predmetnog krivičnog djela, poslije čega se i optuženi V. mašio drugog pištolja marke „CZ M.“ kalibra 9 mm P., kojeg je sa sobom donio, kada je optuženi T. prišao optuženom Đ. S. i usmjeravajući pištolj u predjelu njegovih nogu, naredio mu da se ne pomiče sa mjesta, dok su istovremeno optuženi V. sa pištoljem u ruci, i optuženi K., krenuli prema optuženom K., koji se nalazio u drugom dijelu lokala, a zatim za njima i optuženi T., gdje svi nastavljaju nasrtati na optuženog K., u kojem momentu, kada optuženi K. uspijeva odgurnuti od sebe optužene T., V. i K., optuženi T. u njegovom pravcu ispaljuje jedan hitac, koji ga ne pogađa, a zatim se okreće u pravcu oštećenog Đ. D. i ispaljuje jedan hitac koji ga pogađa u predjelu gornje desne strane grudnog koša, nanoseći mu tako laku tjelesnu povredu, u vidu prostrelne rane gornje desne strane grudnog koša bez oštećenja vitalnih organa, nakon čega su se optuženi Đ. S. i K. B. povukli u WC lokala, a optuženi T. u njihovom pravcu ispalio dva hica koji ih nijesu pogodili </span>
</p>
<p>&nbsp;</p>
<p>
<span>-čime su izvršili krivična djela i to: T. D. krivično djelo ubistvo u pokušaju iz čl.30 st.2 tač.6 Krivičnog zakona Republike Crne Gore u vezi čl.19 Krivičnog zakona Savezne Republike Jugoslavije i V. J. krivično djelo ubistvo u pokušaju pomaganjem iz čl.30 st.2 tač.6 Krivičnog zakona Republike Crne Gore u vezi čl.19 i 24 Krivičnog zakona Savezne Republike Jugoslavije</span>
</p>
<p>&nbsp;</p>
<p>
<span>-pa ih sud primjenom citiranih zakonskih odredbi, te odredbi čl. 5, 8, 13, 33, 38, 41, 42, 43 i 50 Krivičnog zakona Savezne Republike Jugoslavije, te odredbi čl.226, 229 i 374 Zakonika o krivičnom postupku</span>
</p>
<p>&nbsp;</p>
<p>&nbsp;</p>
<p style="text-align:center;">
<span>O S U Đ U J E </span>
</p>
<p>&nbsp;</p>
<p>&nbsp;</p>
<p>
<span>Na kazne zatvora u trajanju od po 1 (jedne) godine, s tim što će se optuženom T. D., u izrečenu kaznu zatvora, uračunati i vrijeme provedeno u pritvoru od 26.10.2002. godine do 11.02.2003.godine. </span>
</p>
<p>&nbsp;</p>
<p>
<span>OBAVEZUJU SE optuženi da solidarno, na ime troškova krivičnog postupka, uplate Budžetu Crne Gore, novčani iznos od 420,80 € (četirstodvadeset eura i osamdeset centi), a na ime paušala iznose od po 200 € (dvjesta eura), sve u roku od 15 dana po pravosnažnosti presude pod prijetnjom prinudnog izvršenja.</span>
</p>
<p>&nbsp;</p>
<p>&nbsp;</p>
<p style="text-align:center;">
<span>II</span>
</p>
<p>&nbsp;</p>
<p>&nbsp;</p>
<p>
<span>Optuženi:</span>
</p>
<p>&nbsp;</p>
<p>
<span>Đ. S. JMBG ..., od oca S. i majke B., rodjene K., rodjen ...godine u K., gdje je i nastanjen D. b.b, državljanin C. G., maternji jezik mu je S., zaposlen u J. K. P. u K., završio srednju školu, srednjeg imovnog stanja, oženjen, otac troje maloljetne djece, neosudjivan, u pritvoru od 26.10.2002.godine do 11.02.2003.godine.</span>
</p>
<p>&nbsp;</p>
<p>
<span>Na osnovu čl.373 tač.1 Zakonika o krivičnom postupku u vezi čl.9 st.1 i 2 Krivičnog zakona Savezne Republike Jugoslavije</span>
</p>
<p>&nbsp;</p>
<p>&nbsp;</p>
<p style="text-align:center;">
<span>OSLOBAĐA SE OD OPTUŽBE</span>
</p>
<p>&nbsp;</p>
<p>&nbsp;</p>
<p>
<span>Kojom je predstavljeno da je:</span>
</p>
<p>&nbsp;</p>
<p>
<span>Dana 26.10.2002.godine oko 05,00 časova, u K. u noćnom klubu "A.", lociranom u Š., postupajući u nužnoj odbrani, umišljajno pokušao da liši života više lica optužene T. D. i K. P., na način što su prethodno optuženi T. D. i K. P., uporno insistirali da im "živa muzika" stalno svira i pjeva odredjene pjesme, i prije i poslije isteka radnog vremena, i pored protivljenja muzičara i vlasnika navedenog lokala, optuženih Đ. S. i K. B., koji su im ukazivali da je isteklo radno vrijeme i da muzika više ne smije da svira, zbog kojih protivljenja vlasnika lokala, su se optuženi T. i K. zalijetali da se sa njima fizički obračunaju,  pri čemu je optuženi T.  u jednom momentu mobilnim telefonom pozvao optuženog V. J. i rekao mu „J. dođi u „A.“...ispala je neka frka...donesi utoke...“ očito pri tom misleći na vatreno oružje, a nakon toga optuženom Đ. S. i K. B. uputio riječi "E sad ćemo da vidimo, sad će mi doć deset drugova, sad će ovdje biti postrojavanje pa ćemo da vidimo oćete li svirati ili nećete", da bi poslije kratkog vremena u lokal došao optuženi V. sa dva pištolja, kome tada prilazi optuženi T., kojem optuženi V. dozvoljava da iza njegovog pojasa uzme </span><span>pištolj NN marke, kalibra 7,65 mm, poslije čega se i optuženi V. mašio drugog pištolja marke „CZ M.“ kalibra 9 mm P., kojeg je sa sobom donio, kada je optuženi T. prišao optuženom Đ. S. i usmjeravajući pištolj u predjelu njegovih nogu, naredio mu da se ne pomiče sa mjesta, dok su istovremeno optuženi V. sa pištoljem u ruci, i optuženi K., krenuli prema optuženom K. koji se nalazio u drugom dijelu lokala, a zatim za njima i optuženi T., gdje svi nastavljaju nasrtati na optuženog K., u kojem momentu je optuženi Đ. S., iz svoje torbe koja se nalazila u šanku, uzeo pištolj marke "CZ M." kalibra 9 mm, fabrički broj ... i krenuo za njima govoreći optuženom V. da bace pištolj, a kada je optuženi K. uspio odgurnuti od sebe optužene T., V. i K., optuženi T. je u pravcu K. ispalio jedan projektil koji ga nije pogodio, a zatim se okrenuo i u pravcu oštećenog Đ. D. ispalio jedan projektil koji ga je pogodio, nanoseći mu tako laku tjelesnu povredu u vidu prostrelne rane gornje desne strane grudnog koša bez oštećenja vitalnih organa, kada je optuženi Đ. S., odbijajući od K. B. i oštećenog Đ. D. istovremeni protivpravni napad, iz navedenog pištolja u pravcu optuženih T. i K. ispalio četiri projektila, a nakon toga se sa optuženim K. sklonio u WC-u, u kojem pravcu je optuženi T. ispalio dva projektila, koji ih nijesu pogodili, kada je optuženi Đ., da bi od sebe i optuženog K. odbio istovremeni protivpravni napad, u pravcu optuženog T. ispalio jedan projektil, kojom prilikom su optuženi K. P. i T. D. zadobili teške tjelesne povrede, i to optuženi K. u vidu prostrelne rane lijeve strane grudnog koša bez oštećenja vitalnih organa i prostrelnu ranu gornje slabinske desne strane tijela sa oštećenjima trbušne duplje, trbušne maramice, desne strane debelog crijeva, jetre, pregače i desnog bubrega, dovodeći tako do nakupljanja krvnog sadržaja u desnom grudnom prostoru i trbušnoj duplji, a optuženi T. prostrelnu ranu u predjelu karličnog pojasa usled koje je došlo do loma gornje grane stidne kosti, oštećenja okolnih krvnih sudova, sa nakupljanjem krvnog sadržaja u mekom tkivu i polnoj kesi, prostrelnu rane nadlaktice desne ruke sa oštećenjima potkožnog tkiva i mišića nadlaktice i prostrelnu ranu lijeve šake sa oštećenjima potkožnog tkiva i korijena dijela palca  </span>
</p>
<p>&nbsp;</p>
<p>
<span>-čime bi izvršio </span><span>krivično djelo ubistvo u pokušaju iz čl.30 st.2 tač.6 Krivičnog zakona Republike Crne Gore u vezi čl.19 Krivičnog zakona Savezne Republike Jugoslavije.</span>
</p>
<p>&nbsp;</p>
<p>
<span>Troškovi krivičnog postupka u odnosu na ovog optuženog padaju na teret budžetskih sredstava suda.</span>
</p>
<p>&nbsp;</p>
<p style="text-align:center;">
<span>III</span>
</p>
<p>&nbsp;</p>
<p>&nbsp;</p>
<p>
<span>Optuženi:</span>
</p>
<p>&nbsp;</p>
<p>
<span>K. B., </span><span>JMBG …, zvani P., od oca D. i majke D., rođene K., rođen 06.12.1960. godine u N., sa prebivalištem u K., D. b.b, državljanin C. G., maternji jezik C., završio srednju školu, vojsku služio ...godine u G., suvlasnik plažnog bara “P.”, u mjestu S. S. u D., oženjen, bez djece, srednjeg imovnog stanja, osuđivan presudama Opštinskog suda Kotor K.br.205/85 od 20.12.1985. godine, zbog krivičnog djela kleveta iz čl. 83 st. 1 u vezi čl. 91 st. 3 KZ CG, na novčanu kaznu u iznosu od 6.000,00 dinara; K.br.305/85 od 10.02.1986. godine, zbog krivičnog djela teška tjelesna povreda iz čl. 45 st. 1 KZ CG na šest mjeseci zatvora uslovno na jednu godinu; K.br.190/85 od 11.06.1986. godine, zbog krivičnog djela teško djelo protiv sigurnosti saobraćaja iz čl. 190 st. 4 u vezi čl. 185 st. 3 u vezi st. 1 KZ CG na tri mjeseca zatvora i K.br. 47/87 od 16.04.1987. godine, zbog krivičnog djela nesavjesno čuvanje društvene imovine iz čl. 163 st. 1 KZ CG na novčanu kaznu u iznosu od 25.000,00 dinara, presudom Osnovnog suda Kotor K.br.224/92 od </span><span>10.11.1992. godine zbog krivičnog djela teško djelo protiv sigurnosti saobraćaja iz čl.190 st. 4 u vezi čl. 185 st. 3/1 KZ CG na novčanu kaznu u iznosu od 30.000,00 dinara i presudom Višeg suda u Podgorici K.br.164/99 od 24.01.2003. godine zbog krivičnog djela nedozvoljeno držanje, oružja i eksplozivnih materija iz čl. 204 st. 1 KZ RCG na sedam mjeseci zatvora, u pritvoru od 26.10.2002. godine do 11.02.20003. godine,   </span>
</p>
<p>&nbsp;</p>
<p>&nbsp;</p>
<p>
<span>Na osnovu čl.373 tač.2 Zakonika o krivičnom postupku </span>
</p>
<p>&nbsp;</p>
<p style="text-align:center;">
<span>OSLOBAĐA SE OD OPTUŽBE</span>
</p>
<p>&nbsp;</p>
<p>
<span>Kojom je predstavljeno da je:</span>
</p>
<p>&nbsp;</p>
<p>
<span>Dana 26.10.2002.godine oko 05,00 časova u K., u noćnom klubu "A.", lociranog u Š., umišljajno pokušao lišiti života T. D., na način što je iz svog pištolja marke "CZ" model …, kalibra 9 mm L., fabrički broj …, u pravcu optuženog T. D. ispalio jedan hitac, koji ga nije pogodio</span>
</p>
<p>&nbsp;</p>
<p>
<span>-čime bi izvršio krivično djelo ubistvo u pokušaju iz čl.30 st.1 Krivičnog zakona Republike Crne Gore u vezi čl.19 Krivičnog zakona Savezne Republike Jugoslavije</span>
</p>
<p>&nbsp;</p>
<p>
<span>Troškovi krivičnog postupka u odnosu na ovog optuženog padaju na teret budžetskih sredstava suda.</span>
</p>
<p>&nbsp;</p>
<p>&nbsp;</p>
<p style="text-align:center;">
<span>IV</span>
</p>
<p>&nbsp;</p>
<p>&nbsp;</p>
<p>
<span>Prema optuženim:</span>
</p>
<p>&nbsp;</p>
<p>
<span>1. T. D. sa podacima kao u stavu I osuđujućeg dijela izreke presude.</span>
</p>
<p>&nbsp;</p>
<p>
<span>2. V. J. sa podacima kao u stavu I osuđujućeg dijela izreke presude.</span>
</p>
<p>&nbsp;</p>
<p>
<span>3. K. P., JMBG …, zvani Š., od oca S. i majke L., rođene K., rođen ... godine u K., sa prebivalištem u K., R. br….</span><span>, nije služio vojsku, srednjeg imovnog stanja, osnivač firme „P. V.“ DOO u P., oženjen, otac jednog maloljetnog djeteta, neosuđivan</span>
</p>
<p>&nbsp;</p>
<p>
<span>Na osnovu čl.372 tač.3 Zakonika o krivičnom postupku </span>
</p>
<p>&nbsp;</p>
<p>&nbsp;</p>
<p style="text-align:center;">
<span>OPTUŽBA SE ODBIJA</span>
</p>
<p>&nbsp;</p>
<p>
<span>Kojom je predstavljeno da su:</span>
</p>
<p>&nbsp;</p>
<p>
<span>Dana 26.10.2002. godine, oko 05,00 časova u K., u noćnom klubu "A." lociranom u Š., izazivanjem tuče i drskim i bezobzirnim ponašanjem ugrozili spokojstvo prisutnih u označenom lokalu i remetili javni red i mir, na način </span><span>što su optuženi T.  i K. uporno insistirali da im "živa muzika" stalno svira i pjeva odredjene pjesme, i prije i poslije isteka radnog </span><span>vremena, i pored protivljenja muzičara i vlasnika navedenog lokala, optuženih Đ. S. i K. B., koji su im ukazivali da je isteklo radno vrijeme i da muzika više ne smije da svira, zbog kojih protivljenja vlasnika lokala, su se optuženi T. i K. zalijetali da se sa njima fizički obračunaju, pri čemu je optuženi T.  u jednom momentu mobilnim telefonom pozvao optuženog V. J. i rekao mu „J. dođi u „A.“...ispala je neka frka...donesi utoke...“ očito pri tom misleći na vatreno oružje, a nakon toga optuženom Đ. S. i K. B. uputio riječi "E sad ćemo da vidimo, sad će mi doć deset drugova, sad će ovdje biti postrojavanje pa ćemo da vidimo oćete li svirati ili nećete", da bi poslije kratkog vremena u lokal došao optuženi V., sa dva pištolja, a kome tada prilazi optuženi T., kojem optuženi V. dozvoljava da iza njegovog pojasa uzme pištolj NN marke, kalibra 7,65 mm, poslije čega se i optuženi V. mašio drugog pištolja marke „CZ M.“ kalibra 9 mm P., kojeg je sa sobom donio, kada je optuženi T. prišao optuženom Đ. S. i usmjeravajući pištolj u predjelu njegovih nogu, naredio mu da se ne pomiče sa mjesta, dok su istovremeno optuženi V., sa pištoljem u ruci, i optuženi K., krenuli prema optuženom K., koji se nalazio u drugom dijelu lokala, a zatim za njima i optuženi T., gdje svi nastavljaju nasrtati na optuženog K.</span>
</p>
<p>&nbsp;</p>
<p>
<span>-čime bi izvršili krivično djelo nasilničko ponašanje iz čl.195 st.2 Krivičnog zakona Republike Crne Gore.</span>
</p>
<p>&nbsp;</p>
<p>
<span>Troškovi krivičnog postupka u odnosu ovo krivično djelo, padaju na teret budžetskih sredstava suda.</span>
</p>
<p>&nbsp;</p>
<p style="text-align:center;">
<span>O b r a z l o ž e nj e</span>
</p>
<p>&nbsp;</p>
<p>&nbsp;</p>
<p>
<span>Optužnicom VDT-a u Podgorici Kt.br.414/02 od 17.12.2002.godine, činjenično i pravno izmjenjena na glavnom pretresu od 18.09.2013.god. i podnesku Kt.br.414/02 od 08.10.2013.god, optuženom Đ. S. stavljeno je na teret krivično djelo ubistvo u pokušaju iz čl.30 st.2 tač.6 Krivičnog zakona Republike Crne Gore (KZ RCG), u vezi čl.19 Krivičnog zakona Savezne Republike Jugoslavije (KZ SRJ), optuženom </span><span>K. B.  krivično djelo ubistvo u pokušaju iz čl. 30 st.1 KZ RCG u vezi čl.19 KZ SRJ, optuženom T. D. krivično djelo ubistvo u pokušaju iz čl.30 st.2 tač. 6 KZ RCG u vezi čl.19 KZ SRJ i krivično djelo nasiliničko ponašanje iz čl.195 st.2 KZ RCG, optuženom V. J. krivično djelo ubistvo u pokušaju pomaganjem iz čl.30 st.2 tač.6 KZ RCG u vezi čl.19 i 24 KZ SRJ i krivično djelo nasiliničko ponašanje iz čl.195 st.2 KZ RCG i optuženom K. P. krivično djelo nasilničko ponašanje iz čl.195 st.2 KZ RCG. Pri ovako preciziranoj optužnici zastupnik iste je ostao do kraja glavnog pretresa, navodeći da je dokazano da su optuženi izvršili krivična djela koja su im stavljena na teret, predlažući da se isti oglase krivim i osude po zakonu. </span>
</p>
<p>&nbsp;</p>
<p>
<span>Optuženi Đ. S. je u odbrani datoj u istražnom postupku, naveo da su on i K. B., kao ortaci, držali lokal „A.“ u Š., i da je to lokal bio noćnog tipa koji je radio do 5 sati ujutru. Lokal se satojao iz dvije prostorije, tzv.kamene sale u kojoj se nalazi šank i viseći stolovi i visoke stolice, a druga sala se nalazila desno od ulaznih vrata, salonskog tipa, sa foteljama za sjedenje i niskim stolovima, dok je "muzika" bila odmah desno od ulaznih vrata, a pravo od "muzike" nalazila se pomoćna prostorija–toalet. T. D., K. P. i V. J., poznaje iz grada, sa V. J. je bio i dobar prijatelj, a i ranije su dolazili kao gosti u lokal i sa njima nije bilo nikakve "frke", obzirom da su prijatelji i sa K. B., iako ih je bio glas u K. da su „žestoki momci". U lokal su došli negdje oko 03.00 sata, a sa njima je bila i supruga V. J.. U to vrijeme bilo je puno gostiju  i svirala je živa muzika, dok je njegov brat Đ. D. kontrolisao rad konobara i šankera, a on i K. su obilazili lokal kako bi sve bilo u redu. Imao je pištolj CZ „...“ sa dozvolom, i te </span><span>večeri ga je držao u torbici koja se nalazila ispod šanka, a u pištolju je bilo 8 metaka. Negdje oko 04.00 sata počele su "narudžbe pjesmi", a naručivali su T. i K., dok je V. u jednom trenutku pošao iz lokala sa suprugom i pozdravio se sa svima. Pravilo kuće je bilo da oko 04.30 časova prestaje muzika, i tada su se puštali CD, što su uradili, da bi poslije nekih deset minuta, od prestanka žive muzike, T. zamolio njega i B. K. da se otpjeva još jedna pjesma, kako bi se pozdravio sa društvom i pošao kući. Muzičar mu je udovoljio i otpjevao mu tu pjesmu i tada nije bilo nikakve svadje i prepirke. Nešto prije 05.00 časova, on je rekao bratu D. da ugasi "onu njihovu muziku" i da pojača svijetlo da bi radili popis, pa su konobari počeli da čiste stolove, radio se popis,a većina gostiju je bila otišla, tako da su u lokalu ostali T., K., on i njegov brat D., K. B., B., Ž., J. B., M., P., Lj., M. M. i Ž. Dok je kontrolisao popis čuo je da T. govori K. da se mora još jednom odsvirati ista pjesma, nakon čega mu je B. prišao za sto i rekao da se ne smije kršiti kućni red i da očekuju dolazak patrole koja kontroliše rad lokala, a T. je prokomentarisao „ma koja patrola, koja policija, to su pičke, mi smo ovdje i policija i vlast u gradu“, i prijetećim tonom rekao da ima da se pusti muzika i da se pjeva pjesma. Đ. D. mu je odgovorio da nema više puštanja muzike, pa je K. prišao njegovom bratu D. i pokušao da ga udari glavom, ali ga nije uspio udariti jer je K. reagovao na vrijeme i povukao K. unazad. Tada je T. skočio na K., ali je to spriječio i povukao T. unazad, tako da nije došlo do fizičkog obračuna ili kontakta. K. se zatim povukao i stao iza njega, a sve se ovo dešavalo u kamenoj sali. K. se stalno zalijetao put K., ali mu nije prilazio, jer je on to sprečavao, čak ga je i T. sprečavao da ne bi prilazio K., pa do kontakta nije došlo. Zna da je T. rekao K. „smiri se, ti si moj brat, znaš da te neću ostaviti“, a zatim je telefonirao, ali ne zna koga je pozvao,osim da je doslovice rekao „dodji gore i donesi utoke, ne pitaj ništa“. K. je i dalje pokušavao da nasrne na K., ali se nijesu "dohvaćali", kada T. govori „sad ćemo da vidimo, sad će mi doći deset drugova, sad će ovdje biti postrojavanje, pa ćemo vidjeti oćete li svirati ili nećete“. Umirujućim tonom i bez namjere da ikome prijeti, rekao je T. da ako je do toga došlo, da idu D. (T.) i K. napolje, da sačekaju tih deset drugova, a on će ih dočekati sve napolju, da ne maltretiraju ljude u lokalu, a ovo mu je rekao sa razloga da skrene pažnju sa K. na sebe, jer su oni najvećim dijelom napadali K.. T. mu je rekao da njega poznaje kao poštena momka i da nema potrebe za tim, a on mu je odgovorio da ovo što oni njemu rade, on njima ne bi radio, nakon čega je T. D. naručio piće za cijelu kafanu. U gornjoj sali je bilo prigušeno svijetlo i svi su bili u kamenoj sali, a sjeća se da je Ž. M. u jednom momentu izašao iz lokala, i tada je on svom bratu D. rekao da zaključa vrata, što je ovaj i uradio.Kada je došlo piće koje je naručio T., neko je zakucao na vrata, pa je on rekao D. da ne otvara, misleći da je neko od kasnih pijanih gostiju, ali je T. insistirao da se vrata otvore, pa je njegov brat otvorio,a on je rekao T. da otvara vrata zbog njega, da ne misli da nešto ima protiv njih. Kada su se vrata otvorila u lokal je ušao V. J., zvani J., i tada je T. prišao V. i uzeo mu pištolj iza pojasa, a drugi pištolj je izvadio V. Dobro se sjeća da je T. u ruci imao niklovani pištolj, misli da je „S.-B.“ ili nešto tako, a V. je imao „CZ ...“, koje pištolje su repetirali, nakon čega mu je T. prišao, dok je on stojao za šankom, i usmjerio pištolj u pravcu njegovih nogu govoreći mu "nemoj slučajno da mrdneš", dok su K. i V. krenuli prema B., koji se u tom trenutku nalazio na stepeništu izmedju kamene i gornje sale. Nije vidio pištolj u rukama K. P., a pištolje su imali V. i T. K. se povlačio u pravcu vrata od WC-a, a K. i V. su išli za njim. Čuo je ispred WC-a galamu, kada je T. "skinuo" oružje sa njegovih nogu i potrčao put gore, a on je iz torbice koja je bila kod njega,izvadio pištolj i krenuo u gornju salu, gdje je na stepenicima repetirao pištolj i rekao J. da bace oružje. B. je bio u nekom poluspuštenom položaju, sa glavom prema naprijed, a njih trojica su bili na njega. Tada T. D. ispaljuje hitac u pravcu K., koji ga ne pogadja, a negdje pri samom ispaljenju K. je sve njih odgurnuo, pa su svi popadali na lože, koje dodju sa desne strane, gledano iz pravca muzike, u pravcu WC-a, i dok su padali čuo se i drugi hitac, a ko ga je ispalio ne zna, pretpostavlja da je T., mada to nije vidio, ali je iza ledja čuo kako je zastenjao </span><span>njegov brat Đ. D.. On je pao u neku fotelju, srednju u redu, a T. se nekako zarotirao i došao okrenut licem u njegovom pravcu, dok je on ležao na toj fotelji, i nekako mu je bio bočno okrenut, a ruka sa pištoljem mu je bila okrenuta u njegovom pravcu. Dva puta je pucao na njega i K., a zatim se digao sa stolice i povukao prema WC-u gdje je bio K., i tada vidio V. koji je bio negdje kod muzike, na prvom stepeniku. Pokušao je da udje u kabinu toaleta sa lijeve strane, ledjima okrenut prema ulazu, ali su vrata bila zatvorena, a pretpostavlja da je neko bio unutra. Kabina, koja mu se nalazila iza ledja, bila je otvorena, pa su on i K., koji se takođe nalazio iza njegovih ledja, ušli u tu kabinu, gurajući se. Tada je počela pucnjava u njihovom pravcu i zna da je ispaljeno dosta metaka, dok su on i K. bili jedan naspram drugog i pokušavali da se zaklone iza štoka od vrata. Pokušao je da puca iz kabine, prema gornjoj sali, odnosno prema muzici, ali je vidio da mu je pištolj zaglavljen, što je i T. primijetio, ali je on brzo ponovo repetirao pištolj, kada je T., sa prve stepenice do muzike, krenuo prema njima, sa pištoljem uperen u njih, pa je ispalio još jedan metak u pravcu T., nakon čega je prestala pucnjava u lokalu. Poslije par sekundi izašao je iz WC-a držeći pištolj, ali u gornjoj i kamenoj prostoriji nije bilo nikoga, a napolju na parkingu vidio je T., K. i V. Ne zna da li je još neko bio na parkingu, jer je obratio pažnju samo na njih trojicu, nakon čega je ušao u lokal i zaključao vrata.Objasnio je da misli da je K. ispalio jedan metak iz svog pištolja kada su bili u kabini, i to u pravcu T. kada se ovaj popeo na stepenik, kada je i on pucao u pravcu T. Ne može da se izjasni da li je pucao jednom, dva ili više puta, ali je za jedan pucanj siguran.Kada je ispalio ona dva hica u pravcu T. i K., nije siguran da li je ispalio i treći metak, a ukoliko jeste, onda je ispalio četiri metka, mada je šanžeru, prije pucanja, imao osam ili devet metaka, ali nije siguran. Nijednog trenutka nije vidio pištolj u rukama K. P., a nakon predmetnog događaja zaključao je vrata lokala i pozvao policiju, a on i K. su svoje pištolje ostavili na stolu, gdje ih je policija našla, a jednom od one trojice (T., K. i V.) je ispao šanžer, koji je policija našla pri samom ulasku u kamenu salu.</span>
</p>
<p>&nbsp;</p>
<p>
<span>Na glavnom pretresu je ponovio odbranu datu u istražnom postupku, objašnjavajući da kada je V. ušao u lokal, čuo je kako ga T. pita „ Jesi li donio“, a V. mu je klimnuo glavom, nakon čega je mu je T. prišao i uzeo mu pištolj iz predjela lijeve strane pojasa, a drugi pištolj je izvadio V., i to sa desne strane svog pojasa. Sjeća se da je V. bio obučen u dugački kožni mantil, koji mu je bio raskopčan, ali nije mogao da se izjasni da li je u momentu kada je T. uzeo pištolj iz predjela lijeve strane pojasa V., isti zavrnuo taj dio kožne jakne ili je to uradio sam T.Nadalje je naveo da dok se nalazio na samom ulasku u kabinu WC-a, pošto je B. krupan čovjek, nekako su se zaglavili, pa mu je on rekao da se „vrati nazad“, i tada je počela pucnjava u njihovom pravcu, a ispaljeno je dosta metaka. U početku nije primijetio ko je ispalio te hice, ali je pokušao da iz toaleta, prema gornjoj sali, odnosno prema muzici, ispali hice iz svojeg pištolja, što nije uspio jer mu je pištolj bio zaglavljen, što je primjetio i T., koji je stajao  na prvom stepeniku, ali je uspio da odglavi pištolj i ispali još jedan metak u pravcu T. Nije vidio da su T., V. ili K. kupili čaure sa lica mjesta, a kada  je K. B. sve njih odgurnuo i kada je on pao na onu fotelju, optuženi T. D. se okrenuo, odnosno zarotirao od tog guranja, pa se našao u položaju bočno  prema njemu, sa pištoljem u desnoj ruci a usta pištolja subila okrenuta prema njemu, pa je u pravcu T. ispalio ona dva hica.U tom rotiranju T. je neletio na K., ali da li ga je gurnuo ili se neposedno uz njega zaustavio, nije mogao da se izjasni, jer se sve to brzo izdešavalo. Nije mogao da objasni da li je od toga guranja T. u tom kretanju slučaju okrenuo pištolj prema njemu, ili se u tom rotiranju zaustavio i namjerno usmjerio pištolj u njegovom pravcu, dozvoljavajući mogućnost da je ispalio još hitaca, pored navedena dva. U momentu kada je K. gurnuo T. i ostale, on nije vidio ko je ispalio hitac, niti je vidio u kom položaju se nalazio T., a predmetne večeri nije pucao direktno na K., i nije se desila situacija da mu je neposedno uz grudi primicao otvor usta cijevi pištolja. Neposedno pred ispaljenje prvog hica on je vidio da  u drugoj prostoriji, ispred ženskog toaleta,ledjima </span><span>okrenut toaletu, stoji K. B. u nekom u polupognutom položaju, a T. D.,V. J. i K. P. stoje iznad njega i to V. desno, naspram njega K., a lijevo T., na udaljenosti od oko 20-30 cm,  i bili su jako blizu, čak su se i fizički dodirivali. U trenutku kada je repetirao pištolj i rekao "bacite J. oružje", K. je i dalje bio u pognutom položaju. Kada je K. odgurnuo ovu trojicu, on je bio okrenut licem toaletu, a vrata su bila udaljenja od njega 5-6 metara, a pomenuta lica su se nalazili lijevo od njega.Kada ih je K. odgurnuo, odskočio je u desnu stranu gdje su se nalazili separei, izgubio je oslonac i krenuo da pada pa se bukvalno zaustavio na desnom koljenu, dok je tijelom bio poluokrenut ka njima, a u jednom trenutku iznad sebe je vidio uperen pištolj u njegovom pravcu, koji pištolj je bio u rukama T. koji se prethodno nekako zarotirao, a ne zna kako je tada ispalio 2-3 metka. Nije mogao da se izjasni koliko je metaka ispalio,a iz WC-a je ispalio samo jedan metak, a dok je bio u onom položaju kada su T., V. i K. bili iznad njega, isti su bili toliko blizu jedan do drugog, da nije siguran da li su se uzajamno odgurivali i da li su mijenjali položaj, a u jednom trenutku je vidio i da mu je K. okrenut licem, i tada je ispalio moguće tri ili četiri metka, a sve to je trajalo 3-4 minuta. Ističe da je počeo da puca kada je bio u poluležećem položaju i oslonjen na nogu, ali ne zna kada je ostale metke ispalio, mada je moguće da je to uradio prilikom podizanja, s tim da u stojećem položaju nije ispalio ni jedan projektil. Napominje da je policija tri do četiri puta nedeljno dolazila u kafić „A.“ jer je to bio jedini lokal noćnog tipa u tom dijelu grada, a nije mogao ni da pomisli da će u lokal neko stvarno doći sa pištoljima i napraviti sve ono što se kritične večeri desilo.</span>
</p>
<p>&nbsp;</p>
<p>
<span>Optuženi K. B. je u odbrani datoj u istražnom postupku naveo da je sa Đ. S. držao lokal „A.“, dok je S. brat D. radio kod njih, a lokal je radio do ranih jutarnjih časova i u njemu je svirala "živa muzika". Lokal se sastojao od dvije prostorije, kamene sale, dok su se u drugoj prostoriji nalazile lože za sjedenje. U to vrijeme posjedovao je pištolj „Č. Z.“ kalibra 9 mm, koji je te večeri imao kod sebe i držao ga je za pojasom, a u pištolju su bila 3 metka. Odlično poznaje T. D., K. P. i V. J., koja lica su i ranije dolazila u lokal „A.“, i sa njima nije imao nikakvog konflikta. Kritične večeri lokal je bio dobro popunjen i svirala je muzika, a oko tri sata došli su K. P., T. D. i V. J. sa suprugom, i stali za jednim stolom u kamenoj prostoriji, za koji sto ih je on poveo.U jednom momentu primijetio je da je P. M. prišao za njihov sto, dok je Dj. D. bio za šankom, a  S. i on su vodili računa o radu i ponašanju gostiju. P. je došao sa jednom listicom koju mu je dodao i rekao mu da se za T. naruče i otpjevaju dvije pjesme, što je i on rekao muzičaru. Sve je bilo normalno, a negdje oko 4 sata V. J. je otišao sa suprugom i tada je puštena laganija muzika, kako bi se privodilo kraju radno vrijeme. T. je ponovo naručio da mu se pjevaju one dvije iste pjesme, vičući muzičaru da mu ovaj svira. Primjetio je da se podiže tenzija, pa nakon što je T. pošao u toalet, on je rekao da se prestane sa muzikom, jer se radi do četiri sata, a muzičari su već produžili deset minuta zbog T. Kada se T. vratio iz WC-a, prolazeći pored muzičara, počinje da viče „ajmo ponovo iste pjesme“, a na njegovu priču nadovezuje se i K. P. Dj. S. je rekao T. da nema smisla, da su ga ispoštovali svaki put i da im to ne radi večeras, kada K. govori T. "zašto sa njim pričaš, ajde da se pušta muzika". Tada ga je T. zamolio, pa je popustio i rekao muzičaru da ponovo otpjeva jednu pjesmu i da se sa tim završi, da popiju po piće i da idu kući. Kafana je već počinjala da se zatvara, radio se popis i gosti su napuštali lokal, a čula se samo vika i buka T., koji ga je pitao da konobaricu pusti da ide sa njim, a on njemu"pusti jadan ti imaš kafanu, neke stvari znaš". T. mu je tada pokazivao mišiće, kako je nabildovan, pričao kako je donio sto hiljada eura, da nije bio dva mjeseca u K., i pitao ga je li to dosta para, provocirajući ga ovom pričom, a počeo je i da ga pipa po tijelu, čemu se pridružio i K., a sve se to dešavalo za stolom gdje stoje njih trojica, a razgovor su mogli svi da čuju, jer nije bilo muzike. U jednom trenutku T. mu je rekao da opet svira muzika, a on njemu doslovice „Slušaj D. ovdje se više neće svirati, ispoštovao sam te što sam te ispoštovao, bez ako </span><span>hoćeš da ti skinem gaće da me jebeš, to što imaš para, eto ih tebi, a ako hoćeš da pijemo, možemo da pijemo tri dana i tri noći, neću da mi policija piše prijave i da me komšiluk prijavljuje". K. je rekao „ti nemoj mali da dolivaš ulje na vatru, trideset godina se poznajemo, trideset godina smo komšije“. T. je na to rekao kako je on vlast, da može što mu je milo, pominjao je DPS politiku, a on njemu da ne govori o politici i molio ga da tome sa njim ne priča. Dj. S. je čitavo vrijeme stojao kod šanka i nije progovarao, a iza njega, na kraju šanka, je bio D. Tada su T. i K. krenuli put njega i dalje insistirajući da se svira muzika, pa je malo povišenim tonom T. rekao nema više, da je to maltretiranje i da to neće više da dozvoli. K. se u jednom trenutku iskrao i prišao Dj. D. hvatajući ga za vrat rukom i krenuo da ga udari glavom, pa je K. uhvatio i povukao prema sebi i rekao mu da slučajno ne napravi neki kiks u lokalu, kada T. kreće na njega, ali nema razmjene udaraca, jer je to spriječio Dj. S. koji je T. povukao od njega, a on se obratio T. govoreći mu "D. zašto ovo radiš", a zatim se popeo u drugi dio lokala gdje su fotelje, i stao na prvu stepenicu. T. i K. su ostali u donjem dijelu lokala, a čuo je T. koji mu govori "znaš li ti što si napravio, na koga si ruku digao", a on njemu da ako misli da je nešto napravio tu je, i da idu vanka da to riješe. T. mu je rekao da neće biti živ za pola sata, dok se K. stalno kretao put njega, a T. mu kao branio da mu pridje, ali nije bilo tuče i sve se svodilo na nekakvo zalijetanje. Oko pet sati ujutru T. je uzeo mobilni telefon i telefonirao sa prostora kod šanka, ne zna koga je zvao i šta je pričao, ali ovi što su čuli su mu rekli da je pominjao neke utoke. Kada je T. završio razgovor, obratio mu se sa riječima „sačekaj sad ćeš ti da vidiš ko smo mi“ i tada su T. i K. krenuli prema njemu, ali mu se nisu primicali, a S. Dj. je rekao T. "šta radiš pobogu čitavu noć, jesi li ti normalan", na što mu je T. odgovorio, „sad će doći deset mojih drugova pa će te vidjeti kako muzika svira i ko je gazda“, a S. njemu „ako je tako T. da dolazi deset momaka, budi siguran da ću ih sve deset dočekati vanka sam, kunem ti se u braću“, a zatim  je rekao svom bratu D. da zaključa vrata, što je ovaj učinio, pozivajući T. da popiju po piće, ako hoće. Tada je T. svima naručio piće, a pet minuta nakon toga začulo se kucanje na vratima, i T. je tada rekao S. da otvori vrata, našta mu ovaj odgovara da je možda neki pijani gost i da ne ulazi, ali kako je lupanje na vratima potrajalo, S. je rekao D. da otvori vrata, što je ovaj i uradio, a u lokal je ušao J. V., napravio korak od ulaznih vrata, kada su mu prišli T. i K. U ruci T. D. vidio je pištolj niklovani, misli da je "b.", jer se razumije u oružje, a vidio je pištolj i u rukama J. V., koji pištolj je bio crne boje, dok u rukama K. P. nije vidio pištolj. T. i V. su odmah repetirali pištolje i pošli na njega govoreći „ pičko gdje si“, a on se tada nalazio na metar ipo od ulaza u toalet, izmedju loža i kamenog zida, okrenut licem prema njima. Vidio je V. sa pištoljem u ruci, kod K. nije vidio pištolj, dok T. tada nije vidio. Rekao je K. da se makne od njega, kada iz kamene sale prilazi T. sa niklovanim pištoljem u ruci, i kreće put njega, ali Dj. nije vidio. Kada se T. popeo gore i krenuo prema njemu, svu trojicu (T.,K. i V.)uhvatio je „ujedno“ i krenuo tijelom na njih. Tada je dobio udrac u bradu, a dok se sa njima držao čuo je jedan pucanj, pa kako mu je tada glava bila spuštena prema dolje, ne zna iz kojeg pištolja je metak ispaljen, niti ko je pucao,a sam u tom trenutku nije imao pištolj u rukama. Pošto je dosta snažan čovjek, kada je čuo pucanj svu trojicu je zgrabio i bacio na lože, koje su njemu bile sa lijeve stane, gdje su oni pali, a zatim se povukao do ulaza u WC i tada je čuo još jedan pucanj. U gornjem dijelu lokala, gdje su lože, bio je mrak, jer je osvjetljenje vrlo slabo, a dok je stojao na ulazu od WC-a prišao mu Dj. S. i ugura ga u WC, a prije toga je čuo pucnjavu,ali koje je pucao i u čijem pravcu, ne zna i nije vidio. Kada mu je Dj. S. prišao i počeo da ga gura u WC, pucnjava je prestala, a on se povukao u WC i na početku WC-a izvadio svoj pištolj i repetirao. On i S. su se nalazili na ulazu, kod umivaonika, tako da je on stajao izmedju umivaonika i štoka od vrata, a S. do umivaonika sa druge strane, dok se u dvije kabine, gdje su WC šolje, nije moglu ući, jer su se tamo sklonili konobari, a S. je pokušavao da otvori vrata od kabine, ali nije mogao. Pucalo se u pravcu WC-a i vidio je kada su meci udarali u pločice i u vrata, a S. je repetirao pištolj i </span><span>pucao iz WC-a u pravcu gdje stoji muzički aparat–klavijatura. Nadalje je istakao da se muzika nalazila odmah sa desne strane, u kamenoj sali, blizu stepenika, a naspram vrata od toaleta. Misli da je S. ispalio jedan ili dva metaka, a kada je pucnjava prestala iz WC-a je prvi izašao Dj. S., a on za njim, ali u gornjoj prostoriji nije bilo nikoga. Učinilo mu se da napolju čuje pucanje i neku galamu, pa je ispalio jedan metak u prazno, i to ulijevo od ulaza u toalet, jer tamo nikog nije bilo, a sa razloga jer je želio da da signal da su u lokalu i da imaju još metaka, pa je to jedini metak koji je kritičnom prilikom ispalio. Nakon toga je primjetio da je Dj. D. povrijedjen, kojeg je u bolnicu poveo T. V., a on i Dj. S. su ostali u lokalu, ostavili pištolj na sto, pozvali policiju i rekli osoblju da ne izlaze iz kuhinje, i tako sačekali dolazak policije. Ne zna kako je pogodjen Dj. D., niti koga je pogodio, a za T. i K. je saznao da su pogodjeni u stanici policije u K..Kod K. P. nije vidio pištolj, a zna da je na ulazu u lokal nekome ispao šaržer, i tamo je ostao do dolaska policije, a taj šaržer nije ni njegov, ni Dj. S.. Znao je da Dj. S. imao pištolj i da ga je držao u torbici koja mu je bila za šankom, a radi se o pištolju marke "CZ ...". </span>
</p>
<p>&nbsp;</p>
<p>
<span>Na glavnom pretresu je, pored navedenog, istakao da kada se čula lupa na vratima od njihovog lokala, Dj. S. je rekao svom bratu D. da otvori vrata, što je ovaj i uradio, i tada je na ulazna vrata vidio V. J. koji je ušao u lokal, a na sebi je imao dugačku kožnu jaknu koja je bila raskopčana. J. je napravio korak od ulaznih vrata, a na dva metra od njega, optuženom V. J. prišli su optuženi T. i K., kada je T. D., sa lijeve strane pojasa V. J., potegao pištolj niklovani, misli da se radi o pištolju marke "B.",  a J. je potegao pištolj crne boje sa desne strane svog pojasa, dok u rukama K. P. nije vidio pištolj. Nakon što su V. i T. potegli pištolje, iste su repetirali upućujući mu riječi "pičko gdje si", a on se nalazio na jedno metar ipo od ulaza u toalet, izmedju loža i kamenog zida, okrenut licem prema V. i K.. U tom kretanju vidio je u desnoj ruci V. pištolj, koji je okrenut u njegovom pravcu, dok u K. rukama nije vidio ništa od naoružanja. Dok se V. i K. kretali u njegovom pravcu, on je K. koji mu je bio bliži, rekao "makni se od mene", kada je primjetio da iz kamene sale, na gornji dio, dolazi optuženi T., koji takodje kreće put njega, i u njegovoj desnoj ruci vidio je onaj pištolj bijeli, niklovani, dok optuženog Dj. i njegovog brata nije vidio. Kada su se K., T. i V. našli u njegovoj neposednoj blizini, naspram njega, rasporedjeni jedan pored drugog, licem u lice sa njim, došlo je udaranja, na način što su oni udarali njega, a on njih, a dok se nalazio u nekom sagnutom položaju, vidio je iznad sebe pištolj koji je držao optuženi T. D. u svojoj desnoj ruci. Nakon što je dobio jedan udarac u bradu, i čupao se i gurao  sa T., K. i V., čuo je jedan pucanj i vidio da je isti ispaljen iz pištolja iznad njega. Nije to vidio, ali je osjetio da se radilo o pucnju iznad njega, pri čemu ne može da se izjasni ko je ispalio taj hitac, ali pretpostavlja da je isti ispalio optuženi T. D., jer ga je neposedno prije toga vidio sa svoje desne strane sa pištoljem u ruci. Nakon što je čuo taj hitac, svu trojicu je zgrabio i bacio na ložu koja mu se nalazila sa lijeve strane, a kada su oni pali na lože, povukao se do ulaza u WC u kojem trenutku je čuo još jedan pucanj, ali ne zna ko je ispalio taj hitac i u koga. Ističe da je u gornjem dijelu lokala, gdje se nalaze lože, bio potpuni mrak, odnosno vrlo slabo se vidjelo. U momentu kada je stao na ulaz u WC, prišao mu je Dj. S. i faktički ga gurnuo u WC, a neposedno prije toga, čuo još tri do četiri pucnja, pri čemu ne zna koje je te hice ispalio,i u koga. Nije vidio i ne može da se izjasni da li je Dj. S. pucao u pravcu optuženih T. i K., ali kada mu je Dj. S. prišao i počeo da ga gura u WC, pucnjava je prestala. Kada su ušli u WC izvadio je svoj pištolj i repetirao ga, a stajao je izmedju umivaonika i štoka od vrata, a S. je bio do umivaonika sa njegove druge strane, gdje se nalaze tri kabine sa WC šoljama. U te kabine se nije moglo ući, jer su se tamo bili sakrili konobari, a S. je pokušavao da otvori vrata od prve kabine, ali nije mogao,pa su ušli u jednu drugu kabinu, i u tom momentu se pucalo u WC, tako što su meci udarali u pločice od WC-a, a ispaljeno je dosta hitaca, ali zna koliko, i nije vidio ko je u tim mometima pucao, jer su se on i Dj. nalazili u kabini od toaleta. </span><span>Pucnjava je prestala u jednom momentu, a vidio je da je S. repetirao svoj pištolj i pucao iz WC-a u pravcu muzike, ne gledajući u kom pravcu puca. Ne može se izjasniti koliko je hitaca S. ispalio, ali misli da se radi o jednom ili dva hica, i ne zna da li se neko nalazio u smjeru u kome je S. pucao. Nakon što je pucnjava prestala S. je izašao iz WC-a, a za njim i on, a u gornjoj prostoriji nije bilo nikoga, ali mu se čini da je van lokala čuo neke pucnje i galamu, pa je ispalio jedan metak ulijevo od ulaza u toalet, koji metak je ispalio uprazno, iz opreza, jer se tamo niko nije nalazio. Njegov pištolj je marke "Č. Z. ...", kalibra duga devetaka, i te večeri je u pištolju imao tri metaka. Nakon predmetnog dogadjaja nije kupio čaure sa lica mjesta,niti je prao ruke. Dok je trajao njegovo rvanje sa T., K. i V., pištolj mu se nalazio za pasom, iza ledja, a u momentu kada su ga T., K. i V. napali, i ako je vidio pištolje u njihovim rukama, nije bio u mogućnosti da izvadi svoj pištolj, jer se gurao sa njima. Niko ga nije udarao pištoljem, već su udarci bili na šake. Nadalje ističe da nije vidio i ne može da tvrdi da je V. ispalio bilo koji metak. Svi su oni bili prijatelji i komšije, D. mu je  čak nudio i pomoć, V. mu je rodjak, K. komšija, žive vrata u vrata, i nikada nije imao problema, niti svađu sa njima. Dj. S. mu je takodje prijatelj i on je te večeri sjedio u jedan ćošak, i riječi nije progovorio dok se vodila prepirka oko pjesama. Ni dan danas mu nije jasno zbog čega se to desilo, ali hvala bogu svi ti momci su pretekli, a nakon nesrećnog dogadjaja on i njegova porodica, posebno supruga koja je kardiolog, su se interesovali za zdravlje T. i K., i na svaki način htjeli da pomognu da što prije ozdravi, a J. majka je dolazila i razgovarala sa njim, kao i njegov otac, koji se liječio kod njegove supruge. Prije nego se dogodio predmetni dogadjaj on i S. nijesu zvali policiju, jer su T., K. i V. njihovi drugovi, tako da nijesu mogli očekivati da će se desiti to što se desilo, pa kada je došao J. V., oni su ga  pustili unutra, a S. je rekao da otvore vrata i da čovjeka puste da udje.</span>
</p>
<p>&nbsp;</p>
<p>
<span>Branilac optuženih Đ. S. i K. B., u završnoj riječi je naveo da je provedenim dokazima na nesumnjiv način utvrdjeno da njegovi branjenici nisu krivi i krivično  odgovorni za krivična djela koja su im stavljena na teret, te da su kritične večeri sporni sukob, i to prvi verbalni a potom i fizički, tek kasnije i sukob vatrenim oružjem, započeli optuženi K. P., T. D. i V. J., a da su optuženi Đ. S. i K. B., bez svoje krivice, bili dovedeni u situaciju i primorani da se brane, postupajući na taj način u nužnoj odbrani, predlažući da ih sud oslobodi od optužbe.</span>
</p>
<p>&nbsp;</p>
<p>
<span>Optuženi Đ. i K. su u potupnosti prihvatili završnu riječ svog branioca, s tim što je optuženi Đ. dodao da mu je žao što je kritična noć koju su proveli radno, završila tako kako se završila, ali da je sreća što na kraju posledice nisu bile takve da neko od njih nastrada, te da je on tokom čitavog postupka sudu detaljno iznio svaku pojedinost kritičnog dogadjaja i da nije uradio ništa nepošteno i neljudski, već je spašavao svoj život i život svoga brata. Optužen K. B. je dodao da je tokom čitavog postupka na isti način iznosio činjenice vezane za predmetni dogadjaj, a smatra sebe moralnim krivcem jer je on optuženog Đ. uveo u posao oko noćnog kluba, a kritične večeri Đ. je sjedio za šankom ne progovarajući, dok je trajala svadja i prepucavanje sa T. i K., da je sa T. bio veliki prijatelj i da mu je T. više puta pomagao,  K. mu je komšija i žive vrata do vrata, a sa V. je u rodjačkim odnosima, pa smatra da ni optuženi, a ni on ni Đ., te večeri nijesu postupali zlonamjerno, u smislu da su htjeli nekoga da ubiju. </span>
</p>
<p>&nbsp;</p>
<p>
<span>Optuženi T. D. u odbrani je naveo da je dana 26.10.2002.godine, zajedno sa optuženima K. P. i V. J., i suprugom optuženog V., negdje oko 03,00 časa, došao u lokal "A." koji se nalazi u naselju Š. u K., a koji lokal su držali optuženi K. B., Đ. S. i Đ. D., koje je poznavao od ranije i sa kojima je bio u dobrim odnosima. Oko 04,00 časova optuženi V. je napustio lokal, kako bi suprugu povezao do kuće a rekao im je da će se vratiti. On i K. su sjedjeli za jednim visećim stolom, a u jednom momentu on je od muzičara zatražio da mu otpjevaju jednu </span><span>pjesmu, što su ovi i uradili, a zatim je muzika prestala. On je opet zamolio muzičare da mu otpjevaju istu pjesmu, i tada mu je prišao optuženi K. i povišenim tonom mu se obratio, govoreći mu da nema više muzike, da je bilo dosta za večeras i da se i sjutra radi, što je njega uvrijedilo. U razgovor se umiješao optuženi K. govoreći "Što se raspravljaš sa njim, nije on gazda nego Đ. D.", nakon čega se K. uputio u pravcu Đ. D., koji je sjedio za šankom, i pitao ga da li muzičari mogu još jednom da otpjevaju pjesmu koju su prethodno tražili. Tada je K.  K. prišao sa ledja i počupao ga za odjeću, povlačeći ga unazad, a zatim ga udario rukom, ali nije vidio da li je taj udarac bio stisnutom pesnicom ili otvorenom šakom, od kojeg udarca K. se malo zateturao ali nije pao, pa je on prišao K., i držeći ga za gornji dio odjeće, i povukao ga dalje od K., dok je njemu prišao Đ. S. i povukao ga, razdvajajući ga od K. U tom "raskubanju" niko nikoga nije udario, osim onog prvog udarca šakom koji K. zadao K. Tada se K. zaletio put K., ali ga je on držao i smirivao, tako da više nije bilo čupanja i guranja, a da bi smirio situaciju, naručio svima piće, ali je K. insistirao da napuste lokal, što on nije htio jer je čekao da se vrati V. J., kako bi svi zajedno napustili lokal. Dalje je naveo da nije tačno da je u lokalu galamio i prijetio da će da dovede deset drugova, a tačno je da je putem mobilnog telefona pozvao V. i pitao ga kada će da dodje, kako bi zajedno napustili lokal, a V. mu je saopštio da je na putu prema lokalu, i da će uskoro stići. Odmah nakon razgovora u lokal je došao V., ali se ne sjeća da li je prilikom ulaska u lokal lupao na vrata, i da li su ista bila zaključana. Kada je V. ušao u lokal prišao mu je tako što je ledjima bio okrenut ostalim licima u kafiću, i počeo da mu priča kako je došlo do svadje, a iza ledja je čuo galamu, zbog čega se okrenuo i vidio da se optuženi K. kreće unazad prema drugom dijelu prostorije, a da prema njemu ide optuženi K. govoreći mu "zašto si me udario". Za njima se uputio optuženi V., tako da su se i K. i V. kretali prema K., koji se povlačio unazad u drugu prostoriju, a kada ih je izgubio iz vida krenuo je u njihovom pravcu. U drugom dijelu lokala, na nekih 2-3 metra, vidio je K. koji mu je bio okrenut licem i koji je stajao, dok su u njegovoj neposrednoj blizini nalazili K., a iza njega V., koji su mu bili okrenuti ledjima. Kako je u tom dijelu prostorije bilo dosta mračno, nije mogao da vidi da li se oni guraju i da li razmjenjuju udarce, kada je sa prostora gdje su se nalazili K., K. i V.,čuo jedan pucanj i vidio plamen-bljesak, ali u rukama K., V. i K. nije vidio pištolj, niti je vidio ko je i na koji način pucao. Nakon ovog pucnja primijetio je da je K. pao u desnu stranu, u pravcu WC-a, a gledano sa mjesta gdje se on nalazio, ali nije vidio kako je pogodjen K. i ko je pucao. Odmah nakon prvog pucnja, začuo je još jedan i osjetio da je pogodjen sa ledja, u predjelu krsti, pa je pokušao je da se okrene na drugu stranu, kada je začuo još jedan pucanj i osjetio bol u nadlaktici desne ruke, i u predjelu desne strane grudi, a tada je ledjima bio okrenut K. i V., dok je u onom dijelu lokala, gdje se prethodno nalazio, vidio da stoje, jedan pored drugog, optuženi Đ. S. i njegov brat D., ali se ne sjeća da li je u njihovim rukama vidio pištolj ili neko drugo oružje, i ne zna ko je ispalio hice koji su njega pogodili. Odmah nakon toga, iza svojih ledja, sa mjesta gdje se nalazio K., čuo je još jedan hitac, ali nije vidio ko ga je ispalio i u koga, obzirom da se sve ovo vrlo brzo izdešavalo i da se praktično radilo o sekundama. Nakon ovog zadnjeg hica se onesvijestio, pa ne zna šta se kasnije dešavalo u lokalu i ko ga je odvezao u bolnicu. Objasnio je da u telefonskom razgovoru sa optuženim V. nije pominjao "utoke", niti je tražio od njega da ih donese, da kritične večeri kod sebe nije imao oružje, niti je oružje primijetio kod optuženog V. Nije tačno da je pištolj usmjeravao u pravcu optuženog Đ. S. naredjujući mu da se ne pomjera, i da je ispalio hitac u pravcu optuženog K., a nakon toga i u pravcu Đ. S., kojeg je promašio i pogodio njegovog brata D., a ne sjeća se da je optuženi Đ. S. pucao u njega i K. P. i da su ih ti meci pogodili. Kada je čuo onaj pucanj, poslije kojeg je osjetio bol u krstima, okrenuo se svojom desnom stranom, a nakon što je zadobio povrede u predjelu desne nadlaktice i desne strane grudnog koša, instiktivno je podigao lijevu ruku u nivou glave, i tada je čuo još jedan hitac koji ga je pogodio u predjelu lijeve šake, nakon čega se onesvijestio.Optuženog V. zna po nadimku J. </span><span>i nije mu poznato da ga je neko zvao "J.". Izjasnio se da je dešnjak i da piše desnom rukom, ali da isto tako sve ostale radnje obavlja lijevom rukom i lijevom nogom.</span>
</p>
<p>&nbsp;</p>
<p>
<span>Optuženi K. P. u odbrani je naveo da je dana 26.10.2002.godine, oko 03,00 časova, sa optuženim T. D. i V. J. i suprugom optuženog V., došao u lokal "A.", u kojem su zatekli, osim gostiju, optužene Đ. S. i K. B. i Đ. D., S. brata. Nakon izvjesnog vremena optuženi V. je napustio lokal, kako bi suprugu odvezao kući, a on i T. su ostali. Kada je muzika prestala optuženi T., i još neki gosti, su tražili da muzičari otpjevaju još neke pjesme, kada im je prišao optuženi K., i povišenim tonom, T. kazao da više nema muzike, nakon čega se T. sa njim nešto raspravljao. On je prišao Đ. D., jer je mislio da su Đ. vlasnici lokala, i pitao ga da li muzičari mogu da otpjevaju pjesmu koju je tražio T., a D. je rekao da ne može. Dok je razgovarao sa D., osjetio je da ga neko čupa sa ledja i pesnicama mu zadaje više udaraca u predjelu glave i ledja, ali nije vidio o kome se radi. Od udaraca je pao na pod, a kada se podigao i okrenuo, vidio je kako optuženi Đ. S. vuče K. od njega, a misli da ga je i T. vukao. Obratio se K. pitajući ga zašto ga je udario, dok su braća Đ. smirivala situaciju govoreći im da se ne svadjaju. Kada se situacija smirila, on je zatražio od optuženog T. da napuste lokal, ali T. mu je rekao da ostanu i sačekaju da dodje V., kako bi zajedno sa njim pošli iz lokala, nakon čega je optuženi T. naručio piće za sve prisutne u lokalu, a zatim pozvao putem mobilnog telefona optuženog V. i pitao ga da li će doći i da li da ga čekaju, pri čemu T., tokom pomenutog razgovora, nije pominjao "utoke" i pištolje, a ni on ni T., tokom boravka u lokalu, nijesu prijetili da će doći deset njihovih drugova. Ubrzo nakon razgovora T. i V. u lokal je došao V., kome je prišao T., dok se on uputio u pravcu stepenika koji vode prema gornjoj sali i na kojima je stajao K., kako bi sa njim raspravio prethodnu svadju i pitao ga zašto ga je udario. Dok mu je prilazio, K. se kretao unazad u pravcu WC-a, a on ga je nekoliko puta pitao zašto ga je udario, pa kada su došli u mračni dio ove druge prostorije, u blizini WC-a, i kada se nalazio na oko pola metra udaljenosti od K., pri čemu se nisu gurali, čupali i udarali, on je ispred sebe začuo pucanj i vidio plamen, a onda osjetio bol u grudima i pao udesno na jednu fotelju prema toaletu. Nije vidio ko je pucao, u rukama K. nije vidio pištolj i ne zna odakle je ovaj hitac ispaljen, ali obzirom odakle je pucanj dolazio, te imajući u vidu plamen koji je prethodno vidio, hitac koji je ga je pogodio u grudi nije mogao niko drugi da ispali osim K. Nije vidio šta se dešavalo iza njegovih ledja, i ne zna šta su radili optuženi V., T. i Đ. S. i S. brat D. Kada je pao na pomenutu fotelju izgubio je svijest, a ležeći u fotelji je osjetio da je pogodjen u predjelu desne strane ledja, jer mu je taj pogodak zadao veliki bol, zbog čega se na trenutak osvijestio, ali nije vidio ko je ispalio hitac i ko ga je pogodio, osim što je kroz maglu primijetio nekoga u svojoj blizini, ispred sebe, ali ne zna koga. Nakon tog drugog hica, on se podigao iz fotelje, spustio niz stepenice i izašao van lokala, gdje se, prije ulaska u auto, ponovo onesvijestio. Kritične večeri nije vidio da V. i T. imaju oružje, a kada je pao u naprijed pomenutu fotelju, na nju je bio oslonjen lijevom bočnom stranom, odnosno na lijevu ruku, a obije ruke je držao u predjelu grudi, tako da je licem bio okrenut u pravcu muzike i izlaznih vrata, a ledjima upravcu mjesta gdje se nalazio K., mada u to nije siguran. </span>
</p>
<p>&nbsp;</p>
<p>
<span>Branilac optuženih T. D. i K. P. u završnoj riječi je izjavio, da je u odnosu na krivično djelo nasilničko ponašanje koje se optuženima stavlja na teret, nastupila apsolutna zastara, a odnosu na krivično djelo ubistvo u pokušaju iz čl.30 st.2 tač.6 KZ RCG u vezi čl.19 KZ SRJ, koje se optuženom T. stavlja na teret, naveo je da svi dokazi koji su provedenim tokom postupka upućuju na to da optuženi T. nije mogao da rani oštećenog Đ. D., koji se u momentu ranjavanja nalazio u blizini klavijature, na kojem prostoru nisu pronadjene čaure 7,65 mm, koji je navodno kod sebe imao T., naprotiv pronadjen je projektil od 9 mm. Balistička pozicija čaura 7,65 mm, kako je to prikazano na skici lica mjesta, nikako nije </span><span>mogla biti pozicija sa koje je navodno T. ispalio projektil prema Đ., već je balistička putanja bila u pravcu WC-a. Osim toga T. je kritčnom prilikom ranjen od pozadi, u lijevu i desnu ruku, pa se postavlja pitanje kako je uopšte mogao da drži pištolj, pod pretpostavkom da ga je imao, i kako ga je mogao ponijeti sa sobom, kada je napustio lokal. Da se dogadjaj dogodio onako kako su ga u svojim odbranama predstavili optuženi T. i K., potvrdjeno je i medicinskom dokumentacijom, nalazom i mišljenjem vještaka medicinske struke,kao i mjestom gdje su pronadjene čaure, te balističkim izvještajem, posebno izvještajem o vještačenju barutnih čestica, na osnovu kojeg je utvrdjeno da su na šakama Đ. D. i S. pronadjene barutne čestice, iz čega bi mogao da se izvede zaključak da je pištolj 7,65 mm ustvari bio na drugoj strani, a ne na strani optuženog T., te da je oštećeni Đ. D. slučajno ranjen projektilom od 9 mm, na šta ukazuje oštećenje konstatovano pod br.8 na skici lica mjesta, pa je sa naprijed navedenih razloga, u odnosu na T. D., zatražio da sud donese oslobađajuću presudu, jer nema dokaza da je izvršio krivično djelo koje mu se stavlja na teret, što su u završnoj riječi prihvatili oba optužena, s tim što je optuženi K. dodao da mu je žao zbog svega što se desilo kritične večeri, zbog čega se svi oni osjećaju pogodjenim, a najviše on, a po njegovom mišljenju, do kritičnog dogadjaja je došlo zato što je to bilo neko "turbulentno vrijeme", samo mjesto dogadjaja, njihove godine i okruženje u kojem je živio, navodeći da bi želio da se svi optuženi što blaže kazne. </span>
</p>
<p>&nbsp;</p>
<p>
<span>Optuženi V. J. u odbrani je izjavio da je sa optuženima K. i T., kritičnom prilikom, bio u lokalu "A.", koji lokal je zatvorenog tipa i tu su dolazila odredjena društva. Sa njima je bila i njegova supruga, sa kojom je oko 02,00 sata otišao iz lokala kako bi je prebacio kući, sa namjerom da se opet vrati u lokal. Kući se zadržao nekih sat vremena, jer mu je sin imao temperaturu, a nakon toga se, shodno dogovoru, vratio u lokal. Kada se vratio u lokal misli da mu je neko otvorio vrata, a sjeća se da je stao sa svojim društvom i da je muzika dosta tiho svirala. Nije primijetio da se tu bilo šta "nenormalno" dešavalo,i jedino što zna je da je, nakon 10 -15 sekundi začuo pucanj, zbog čega je "zalegao", da je vidio K. kako leži na podu, podigao ga, izveo iz lokala i smjestio u kola, nakon čega ga je povezao u bolnicu, a nakon toga je pošao u Dom zdravlja da dovede kola Hitne pomoći. Nije mogao da se izjasni gdje su bili T. i K. kada je začuo pucanj, a ne zna ni gdje su bili Đ. i K. Ne zna ko je na koga pucao, sam nije imao oružje, a nije vidio ni da li ko od prisutnih ima oružje i ko je pucao.  Dok je bio kući, svi su ga zvali telefonom jer je kasnio, obzirom da je bio dogovor da se vrati za pet minuta, a došao je poslije nekih sat-sat i po. Čini mu se da je putem telefona pričao sa T., a kada je počela pucnjava, nalazio se na ulazu u lokal i možda je bio zakoračio dva ili tri metra. Ne zna da li je još neko osim K. bio ranjen, i nije vidio gdje se nalazio T., a sve je to trajalo možda nekih pet sekundi za koje vrijeme je ispaljeno oko deset hitaca. Osim pomenutih lica u lokalu je bilo još troje - četvoro ljudi, koji su mu pomogli da podigne K. koji je bio potpuno nepomičan. Kada su ga zvali iz lokala, niko nije tražio od njega da donese "utoke" ili pištolje, jer on nije osoba koja sa sobom nosi pištolj, a i ne zna zbog čega bi ga neko radi toga zvao. </span>
</p>
<p>&nbsp;</p>
<p>
<span>Branilac optuženog V. J. u završnoj riječi je izjavio da dokazima koji su provedeni tokom postupku nisu potvrdjeni navodi optužnice, te da se krivično djelo teškog ubistva može izvršiti samo s umišljajem, pa se i pomaganje, kao oblik saučesništva, može izvršiti samo s umišljajem, koji kod pomagača obuhvata sve bitne elemente konkretnog djela u čijem se izvršenju pomaže, a što podrazumijeva da kod izvršioca postoji čvrsta odluka da se djelo izvrši, za koje tvrdnje nema dokaza. Sve da su i tačni navodi optužnice, optuženi V. nije mogao biti siguran da mu optuženi T. traži oružje da nekoga liši života, jer optuženi T. je mogao imati namjeru da to oružje i ne upotrijebi ili evenutalno da sa istim nekoga zastraši, što znači da optuženi V., u tom trenutku, ne bi mogao imati svijest o tome da optuženi T. od </span><span>njega traži pomoć u izvršenju krivičnog djela ubistvo, niti da to djelo želi kao svoje. Ni drugi dio navoda u optužnici, koji se odnose na optuženog V., nemaju uporište u provedenim dokazima, a koji dio je baziran isključivo na iskazu optuženog Đ. S., koji je u odnosu na optuženog K. drugačije opisao momenat dolaženja optuženog V. u lokal i navodnu razmjenu pištolja, a u odnosu na njih dvojicu svjedok-oštećeni Đ. Dr., potpuno suprotno opisuje ovaj sporni momenat. Imajući u vidu da niko od saslušanih svjedoka nije vidio da je optuženi V. u lokal došao naoružan, pa ni svjedok-oštećeni Đ., smatra da nije dokazano da je njegov branjenik izvršio krivično djelo koje mu se optužnicom stavlja na teret, pa je predložio da sud u odnosu na njega donese oslobađajuću presudu, dok je u odnosu na krivično djelo nasilničko ponašanje, nastupila apsolutna zastarjelost.</span>
</p>
<p>&nbsp;</p>
<p>
<span>Optuženi V. J. ucjelosti je prihvatio završnu riječ svog branioca i izjavio da se ne osjeća krivim, jer nije izvršio krivično djelo koje mu se stavlja na teret, ali je zadovoljan i sretan što se postupak priveo kraju, da bi mogli da nastave dalje sa svojim životima. </span>
</p>
<p>&nbsp;</p>
<p>
<span>U dokaznom postupku sud je proveo sledeće dokaze:saslušao svjedoka oštećenog Đ. D., na saglasan predlog stanaka pročitao iskaze svjedoka M. M., J. B., Ž. V., M. D., P. Ž., B. B. i P. M.; pročitao zapisnik o uvidjaju istražnog sudije Višeg suda u Podgorici Kri.br.416/02 od 26.10.2002; izvršio uvid u fotodokumtaciju MUP-a RCG OB Kotor, br.187/0 -1 i skicu lica mjesta OB Kotor br.187/02; pročitao službenu zabilješku  MUP-a RCG OB Kotor br.02-240/02-3105 od 26.10.2002.godine; pročitao službenu zabilješku MUP-a RCG Kotor od 26.10.2002; pročitao potvrdu o privremeno oduzetim predmetima MUP-a RCG OB Kotor br.S od 26.10.2002 na ime K. B.; pročitao potvrdu o privremeno oduzetim predmetima MUP-a RCG OB Kotor br.Sl od 26.10.2002.god. na ime Đ. S.; saslušao svjedoka Lj. N.; pročitao nalaz i mišljenje sudskog vještaka medicinskestruke dr. B. B. sa zapisnika Ki.br.287/09 od 21.11.2002. i izvršio uvid u šemu povreda, pročitao dopunski nalaz i mišljenja, istog vještaka, od 07.03.2013.godine i saslušao istog naglavnom pretresu od 24.04.2013 i 12.02.2014.godine; pročito izvještaj o vještačenju Centra za kriminalističku tehniku br.2728/02, u čijem sastavu se nalazi fotoelaborat, izjašnjenje vještaka balističke struke B. B. sa glavnih pretresa od 24.11.2010 i 02.02.2012, dopunski nalaz i mišljenje pomenutog vještaka br.B-02/13 od 10.04.2013 i saslušao vještaka na glavnom pretresu od 24.04.2013.godine; izvršio uvid u medicinsku dokumetaciju na ime T. D., K. P. i Dj. D.; pročitaoizvješaj o kriminalističko-tehničkom pregledu lica mjesta Ku.br.187/02 od 26.10.2002; pričitao izvještaj o vještačenju „parafinskih rukavica" br.2749/02 i saslušao vještaka hemijske struke I. A. na glavnom pretresu od 26.06.2013.godine; pročitao izještaj o daljinji pucanja br.2748/02 vještaka hemijske struke I. A.; pročitao dopis Uprave policije-Ispostava Kotor br.240/13 -202 od 21.01.2013 godine; na saglasan predlog stranaka pročitao izvještaj o trasološkom vjetačenju br.2374, vještaka trasologa K. D.; pročitao izvještaj KC-a CG Podgorica br.1276 od 29.10.2002 god. na ime optuženog K. P.; pročitao izvod iz kaznene evidencije na ime Đ. S., T. D., V. J. i K. P. Uprave policije-Ispostava Kotor br.245/11-3028 od 01.07.2011.god.i izvod iz kaznene evidencije na ime K. B. Uprave policije br.1462 od 04.07.2011.godine.</span>
</p>
<p>&nbsp;</p>
<p>
<span>Pored dokaza koji su provedeni na glavnom pretresu, sud je namjeravao da izvrši rekonstrukciju predmetnog događaja, zbog čega se obratio Upravi policije PJ Kotor, koja je dopisom od 21.01.2013. godine sudu dostavila informaciju da je prostor, u kojem se nekada nalazio noćni klub "A.", preuređen i pretvoren u stambeni prostor, na način što su izvršene prepravke prostorija u vidu pregradnih zidova, u šta su se službenici policije i sami uvjerili.   </span>
</p>
<p>&nbsp;</p>
<p>
<span>Sjedok-oštećeni Đ. D. izjavio je da su njegov brat, optuženi Đ. S. i optuženi K. B., zajedno držali lokal "A." koji je radio do 05,00 h, a imao je„živu muziku“ koja je prestajala u 04.00 časova. Optuženi T., K. i V. su i ranije dolazili u lokal, ali nijesu pravili probleme, pa su i kritične večeri bili skupa, zajedno sa suprugom oputuženog V., koji je kasnije napustio lokal.Tada je došlo do prepirke izmedju K., sa jedne strane, i T. i K. sa druge strane, u vezi muzike, jer je u par navrata pjevana ista pjesma i do 05,00 časova su udovoljavali zahtjevima T. i K., a nakon toga su K. i Đ. S. saopštili prisutnima da nema više muzike. T. se pobunio pitajući zašto više ne može muzika, a K. mu je odgovorio da za to ima hiljadu i petsto razloga, i da su učinjeli ono što ne bi ni jednom majčinom sinu. Tada mu je prišao K. i prislonio mu glavu na čelo, hvatajući ga desnom rukom za vrat, govoreći mu grubim glasom "zašto ne može muzika", ali ga nije udario, što je bio razlog da ustane sa stolice spreman da se pobije, ali je to primjetio K. koji je povukao K. Vidio je K. kako šakom kreće da udari K., ali ga nije udario, jer mu je K. uhvatio ruku, nakon čega su ih on i S., uz pomoć T., razdvojili, a K. se pomjerio i stao na stepenište koje odvaja kamenu salu od gornje sale. Optuženi K. je naručio piće za sve u kafani, a osim njih tu su bili M. M., P. M. i Lj. N.. Kada je šanker donio piće K. i T. su počeli da prijete K. da ga neće živ odit kući, a K. im je odgovorio da ako je prav otići će, ako je kriv tu je da plati, kada je T. putem telefona pozvao V. kome je doslovice rekao "J. dodji u A., ispala je frka i donesi utoke". S. mu je rekao da zatvori vrata sa unutrašnje stane, što je on učinio, a zatim se S. obratio svima i rekao da će sada da piju tri dana i tri noći i da će da se vesele, a nakon par minuta čuli su lupanje na vratima, koja je on otvorio je mu je S. to rekao, da bi u lokal ušao optuženi V. koji u rukama nije imao ništa. Pitao ga je što je bilo, a on mu je odgovorio da nije bilo ništa strašno, a da je problem u K. i da mu se nešto dešava, nakon čega je V. prišao T. i okrenuo mu ledja, zavrćući svoju jaknu, i tada T., iza pojasa V., vadi dva pištolja od kojih jedan daje K., koji pištolj je imao kafenu dršku, a T. ostaje pištolj sive boje, dok V., sa prednje strane pojasa, vadi pištolj crne boje, za kojeg misli da je CZ. Optuženi T. je prišao Đ. S. koji se nalazio u šanku, repetirao pištolj i usmjerio ga u smjeru S. nogu, a K. je, nakon što je repretirao pištolj, krenuo u pravcu gornje sale gdje je bio K., dok je V. sa pištoljem u ruci ostao u blizinu ulazih vrata. Kada je rekao T. "D. što radiš, jesi li lud", T. je makao pištolj koji je bio usmjerio u pravcu S. nogu i krenuo za K., a odmah za njim krenuo je i V. S. je tada izvadio pištolj iz torbe koje se nalazila ispod pulta, i krenuo za K., T. i V., a i on je pošao za bratom i stao pored klavijature. Sa tog mjesta je vidio K., koji je ledjima bio okrenut WC-u i povlačio se unazad, dok su prema njemu išli T., K. i V., a K. je govori "Nemoj D., nemoj D.", ali u rukama nije imao pištolj. V. koji je bio treću u redu, podigao je ruku preko T. i K. i ispalio dva metaka u pravcu K., i tada je S. skočio njima trojici na ledja, i oni su pali, za koje vrijeme je K. ušao u WC, gdje je uletio i S., preskačući preko T., K. i V.. Prvi je ustao optuženi T. i ispalio jedan metak u pravcu WC gdje su bili njegov brat i K., a zatim se okrenuo prema njemu i pucao u njegovom pravcu pogadjajući ga u desno rame, dok su V. i K. bili još na podu. Kada je T. pucao u njega, ruka mu je bila ispružena i pištolj je bio okrenut put njega. Kada ga je metak pogodio pao je pored fotelje koja se nalazila pored klavijature, a nakon toga je čuo još 2-3 pucnja, i vidio T. koji se spuštao iz gornje sale i stao za šank, dok se V. i K. i dalje nalazili u gornjoj sali. T. je pucao kroz jedan volt-otvor na zidu, a u pravcu WC ispaljujući dva hica, a zatim je pobjegao iz lokala, a za njim i V. Optuženog K. je vidio kako sklupčan sjedi na fotelji koja se nalazila na samom ulazu u WC, držeći se za stomak, a kada se V. ponovo vratio u lokal govoreći mu da mu je ostao okvir, rekao mu je da tu nema nikakvog okvira, mada ga je prethodno vidio i nogom zaklonio, te da K. sjedi ranjen i da ga V. vodi odatle, što je V. i uradio, pa su on i K. izašli skoro trčeći. Vidio je kako je V. ubacio K. u auto M. M., a tek nakon toga su iz WC-a izašli K. i njegov brat S., a za njima i muzičar M. D. i konobar P. Ž.. Ispred Doma zdravlja je vidio optuženog V., koji mu je ponudio da ga prebaci do bolnice, što on nije prihvatio. Objasnio je da je prvi pucao V., ispaljujući dva metka, nakon toga T. i to jedan </span><span>metak u pravcu WC-a, a jedan metak u njegovom pravcu, dok K. nije vidio da puca, a kritične večeri je ispaljeno, po njegovoj procjeni, oko 13-14 metaka.</span>
</p>
<p>&nbsp;</p>
<p>
<span>Na glavnom pretresu je ponovio iskaz dat u istražnom postupku, objašnjavajući da je optuženi T. iza pasa optuženog V., izvukao dva pištolja, od kojih je jedan dao K., da su njih trojica krenuli prema K., i to tako što je prvi išao K., T. iza njega, dok je V. bio zadnji, i sva trojica su imali po pištolj. Kada je V. ušao u lokal prišao mu je T., pa je V. T. okrenuo ledja i zavrnuo jaknu, kada je T. od njega uzeo pištolje, a sam V. je pištolj izvadio iza pojasa, odprilike u predjelu stomaka. Kada je T. pucao njegovom pravcu, isti je bio u stojećem položaju a ruka s pištoljem mu je bila pod pravim uglom. Kao svjedok-oštećeni se nije pridružio krivičnom gonjenju i nije postavio imovinsko-pravni zahtjev.</span>
</p>
<p>&nbsp;</p>
<p>
<span>Svjedok M. M. je izjavio da je kritične večeri bio u lokalu "A.", a sjedio je u donjoj-kamenoj sali, u blizini šanka, u društvu sa P. M., dok su za drugim stolom bili optuženi T., K. i V.  Kada je u jednom trenutku prestala da svira muzika, T. i K. su tražili da im pjevač otpjeva još jednu pjesmu, što je ovaj i uradio, da bi poslije nekog vremna K. rekao "nema više muzike, ne držim ja ovo sam, pjevač je umoran, ima i drugih noći", i tada su sa svojih mjesta ustali T. i K., pa kako je njemu to "mirisalo na svadju", rekao je P. da napuste lokal, što su i uradili. Dok je s P. izlazio iz lokala, u lokal je ušao V. J., a kada su bili u blizini auta čuli su pucnje iz lokala, dosta se pucalo ali ne zna koliko je hitaca ispaljeno, nakon čega su iz lokala izašli T. i K., koji su bili povrijedjeni, i njih dvojica su ušli u njegovo auto, pa ih je on povezao do bolnice. Tom prilikom kod T. i K. nije vidio oružje, a V. je ponovo vidio ispred bolnice, gdje je ovaj došao svojim autom. </span>
</p>
<p>&nbsp;</p>
<p>
<span>Svjedok P. M. je izjavio da je kritične večeri bio u lokalu "A.", čije vlasnike poznaje, a to su Đ. i K. Poznaje i optužene T., K. i V. i sjeća se da je V. bio sa suprugom, da su jedni drugima naručivali piće, da je svirala muzika i da je sve bilo normalno, te da je u jednom trenutku V. sa suprugom napustio lokal. Oko 04,00 časa prestala je živa muzika, jer je to bilo pravilo kuće, i tada je T. zatražio da mu se otpjeva još jedna pjesma, kada počinje prepirka u smislu "može pjesma, ne može pjesma, daj još jednu", da bi u jednom trenutku Đ. S. rekao da nema više muzike, da je dosta bilo i da je muzičar pjevao četiri i po sata bez prestanka. Tada je došlo do preprike izmedju Đ. i T. u smislu da su jedan drugome govorili "ja bih tebe puštio, ja tebe ne bih", a Đ. je rekao T. "da si mi prijatelj ne bi mi ovo radio", ali fizičkog kontakta nije bilo. Došlo je i do prepirke izmedju optuženih K. i K., koji su se u jednom trenutku i uhvatili, ali nije došlo do udaranja, jer ih je on razdvojio, na način što je odvukao K., dok je T. odvukao K. Vidio je da je K. prilazio i Đ. D., ali ni tamo nije bilo udaranja. Nije primijetio da je neko u lokalu telefonirao, a T. je, nakon što je razdvojio K. i K., stalno govorio K. "e platićeš mi B. ovo, što si mi druga dirao", pokazujući mu rukom neki znak, kao da će da puca u njega. Za ovo vrijeme vrata na lokalu su bila zatvorena, pa kada je neko pokucao na vrata, on je rekao da se vrata otvore jer je to možda došla patrola policije, a kada je neko otvorio vrata u lokal je ušao optuženi V. pitajući šta je bilo, koji je problem, nakon čega su mu optuženi T. i K. nešto objašnjavali, a on sam je prišao optuženom V., kojeg dobro poznaje, govoreći mu "ajde maktese đavole, nemojte da pravite frku, znamo se, znate se sa S.", ali oni nisu htjeli da ga poslušaju. Za to vrijeme optuženi K. se nalazio u gornjoj sali, a on je sa optuženima T., K. i V. bio kod šanka. Svjedok M., koji je bio u društvu sa njim, izašao je vani i pozvao ga da napuste lokal, jer nemaju šta raditi tu, pa je on izašao za M., a namjera mu je bila da vidi ima li nekoga da mu pomogne, jer je pretpostavljao da može doći do opasnosti i da je neko došao s V. Nije napravio ni korak, kada je čuo prvi metak, a zatim dva metka, jedan za drugim, nakon čega je krenuo put parkinga i tamo čuo još 5-6 hitaca, pa je pobjegao u pravcu svog vozila. Nakon pucnjave iz </span><span>lokala je prvi izašao T., zatim K., a tek kasnije je izašao V. Primijetio je da su T. i K. povrijedjeni, pa im je prišao i uz pomoć M. ih ubacio u auto i odvezao do bolnice, gdje je zatekao V.  Kod nikoga nije vidio oružje, a isto je vjerovatno "vadjeno" kada je krenuo da izlazi iz lokala. </span>
</p>
<p>&nbsp;</p>
<p>
<span>Svjedok J. B. je izjavio da je u klubu "A." radio kao šanker, ali optužene K., T. i V. ne poznaje. Kritične večeri je primijetio u lokalu momke koje zovu D. (T.) i Š. (K.), a to mu je rekao B. B. koji je bio zaposlen u istom lokalu kao šanker. Ova dvojica su mirno sjedjeli i pili, naručivali su pjesme i veselili se, tako da nije bilo nikakvog konflikta sve do trenutka kada je prestala "živa muzika". Tada su njih dvojica pozvali pjevača D. da im otpjeva jednu pjesmu od S. M., što je pjevač i uradio, ali su oni bili uporni da im se još svira ta pjesma. D. je prišao njihovom stolu i rekao im da ne može da pjeva jer ga boli grlo, medjutim opet je pošao i otpjevao istu pjesmu, ali su D. i Š., kada je završio, ponovo tražili da svira istu pjesmu. Tada im je optuženi K. B. rekao da se i sjutra radi i da sjutra mogu doći, ali je D. kazao da neće sjutra, već da hoće sad. D. je prišao K. B., jer ih on poznaje, i rekao mu da dodje sjutra i da su oni prijatelji, a pjevač D. je prišao Đ. Dr., jer su D. i Š. i dalje insistirali da pjevač pjeva i svira. To je bilo negdje oko 05,00 sati sjeća se da je K. smirivao D. i Š., kada je Đ. D. rekao da muziku ne plaća ni B. ni S., da on plaća muziku, i da muzike više nema, kada je momak crne puti koga su zvali Š., prišao Đ. D., unio mu se u lice, i nekako ga zagrlio, stavljajući mu ruku preko vrata, ali ga nije udario. K. je, misleći da će Š. da udari D., uhvatio momka po imenu Š. i odgurnuo ga put stola, a momak kojeg su zvali D. obratio se K. govoreći mu da nije smio to da uradi. K. je tada otišao u gornji dio lokala, a za njim je krenuo i Š., ali je optuženi Đ. stao ispred istog, ne dajući mu da ide za K., a D.(T.) je rekao K. da neće kući dolaziti, a K. njemu da ako je kriv i ako je nešto uradio, ne mora ni dolazit, nakon čega su Š. i D. opet krenuli put K., u čemu ih je sprečavao Đ. U jednom trenutku je i D. rukom branio K.(Š.) da ide put K., a zatim je D. prišao šanku i nekome telefonirao, a čuo ga je kako govori "dodji gore i ponesi ono, ispala je gore neka frka". Optuženi Đ. je rekao svom bratu D. da zaključa vrata od lokala, što je ovaj i uradio, ali se prepirka i dalje nastavila, a Š. je stalno kretao put K. ali mu T. i Đ. nisu dali. U toku te rasprave začulo se kucanje na vratima, pa je D. uhvatio kvaku s namjerom da vrata otvori, ali su ista bila zaključana, nakon čega je optuženi Đ. rekao svom bratu D. da otvori vrata, a on je otišao u kuhinju gdje su bili B. B.i Ž. V. Iz kuhinje je čuo raspravu, a čuo je i pad stolica i kako neko govori "ne, nemoj", a zatim je čuo repertiranje iz dva pištolja, koji zvuk prepoznaje jer je bio na ratištu, da bi nakon repertiranja čuo prvi pucanj, a poslije kratkog vremena dva-tri hica, koji su bili brzo jedan za drugim, a nakon toga je nastalo malo zatišje, kada su u kuhinju ušli Đ. D. i K. B., a D. je tražio da mu se stavi nešto na rame jer je bio povrijedjen. K. je stajao na vratima kuhinje sa  pištoljem u ruci, a Đ. S. se nalazio u kamenoj sali, gdje je vidio i M. D. muzičara i P. Ž. konobara. Onih momaka u lokalu nije bilo, a poznato mu je da B. i S. imaju kožne torbice u kojima drže oružje, ali ne zna i nije vidio kada je Đ. S. izvadio pištolj. </span>
</p>
<p>&nbsp;</p>
<p>
<span>Svjedok Ž. V. je izjavila da je kritične večeri radila kao konobar u lokalu "A.", koji lokal su držali optuženi Đ. S. i K. B. Optužene T. D., K. P. i V. J. je prvi put te večeri vidjela, a sa njima je bila u društvu neka djevojka ili žena, koja je poslije nekog vremena, sa jednim od momaka, napustila lokal. Momak koji je ostao, i kojeg zna po nadimku Š., tražio je da mu se i dalje pjeva i da mu svira muzika, a primijetila je da je, u jednom trenutku, krenuo da udari K. B., ali nije vidjela da li ga je udario. Ona je odmah ušla u kuhinju, tako da nije vidjela šta se kasnije dešavalo. Nakon 15 minuta, iz kuhinje je čula pucnjavu i sledeće što je vidjela je da je Đ. D., koji je bio ranjen, ušao u kuhinju i tražio krpu, a sa vrata kuhinje je vidjela kako kod šanka stoje K. B. i Đ. S., dok su se u kuhinji nalazila ona, B. i J. B., a iz WC-a su izašli M. D. i P. Ž..</span>
</p>
<p>&nbsp;</p>
<p>
<span>Svjedok M. D. </span><span>je izjavio da je kritične večeri radio kao muzičar u lokalu "A.", a muzika je svirala do 4 sata. Tako je bilo i kritične večeri, kada je on negdje oko 04,00 h sjeo da se odmori, a prišao mu je jedan momak koji ga je zamolio da mu otpjeva jednu pjesmu i dao mu listicu. Gazda lokala K. je dozvolio da otpjeva tu pjesmu i da se sa tim završi. On je poslušao gazdu, otpjevao naručenu pjesmu i završio sa muzikom, nakon čega je pošao do šanka, kada je ga je pozvao onaj isti momak i zamolio ga da mu još jednom otpjeva istu pjesmu, što je on prihvatio, ponovo se vratio kod muzike i otpjevao ovom momku pjesmu koju je on naručio. Medjutim ovaj momak je tražio da mu ponovo pjeva istu pjesmu, ali su reagovale gazde lokala K. i Đ., koji su mu rekli da nema više muzike. On je poslušao gazde i otišao do šanka, sa kojeg mjesta je čuo kako ovi momci govore K. zašto ne može pjesma, ali nije bilo nikakve svadje. Nakon toga je otišao u WC, zatim je sjeo za prvi sto do WC-a sa konobarom P. Ž., sa kojeg mjesta je čuo neku prepirku i svadju u kamenoj sali, ali od pregradnog zida nije vidio ko se svadja i prepire. U jednom trenutku je vidio da je jedan momak ušao u lokal i taj momak je rekao "šta je ovo bilo", nakon čega se napravila gužva, a K. B. se povukao unazad penjući se na stepenište koje se nalazilo izmedju gornje i donje sale. Kako je pretpostavio da će nešto "grdno" da se desi, mada nikome u rukama nije vidio pištolje, ušao je u muški dio WC-a zajedno sa P. Ž., i zatvorio vrata od kabine. Nakon par sekundi čuo je pucnjavu koja je dolazila iz sale,a onda i iz WC-a. Sve se nekako brzo dešavalo, a čuo je kada je neko povikao "ranjen sam". Kada se sve umirilo on i Ž. su izašli iz WC-a i u kamenoj sali je vidio S. i Đ. D. koji je bio ranjen u desno rame, a ne može da odredi koliko je pucnjeva čuo, ali ih je bilo dosta.</span>
</p>
<p>&nbsp;</p>
<p>
<span>Svjedok P. Ž. je izjavio da je kritične večeri radio kao konobar u noćnom klubu "A.", koji lokal drže Đ. S. i K. B. Optužene T. D., K. P. i V. J. ne poznaje, a pomenute večeri je posluživao u gornjoj sali, da bi negdje oko 05,15 časova prestala muzika, mada je prethodno više puta ponavljana jedna pjesma koju je tražio jedan od momaka koji su bili u kamenoj sali, zbog čega je došlo do koškanja, ali on nije silazio dolje. U jednom trenutku situacija se smirila, a vidio je jednog od pomenutih momaka kako stoji naslonjen na šank i priča sa nekim preko mobilnog telefona, ali nije čuo što priča i sa kim razgovara. Nakon tog telefoniranja Đ. S. je rekao D. da zaključa vrata, što je ovaj i učinio, da bi se poslije 10-5 minuta začulo kucanje na vratima. S. prvo nije htio da otvori vrata, ali je onda rekao D. da se vrata otvore, što je ovaj i uradio, a u lokal je ušao crni momak, kojeg ne poznaje. Bio je u gornjoj sali sa muzičarem M. D. i sjedjeli su u jednoj fotelji, kada je začuo repertiranje pištolja, što je bio razlog da on i D. uskoče u muški WC, koji se nalazio po desnoj strani. Iz WC je čuo prepirku i svadju, a onda je čuo i pucnjeve koji su dolazili iz sale i iz WC-a. Zna da je neko pokušavao da otvori vrata od njihove kabine, ali je on ista držao nogom i nije dozvolio da iko udje. Poslije jedno pola minuta situacija se smirila, pucnjevi se više nisu čuli, pa su on i D. izašli vani. Kod ulaznih vrata,a unutar kamene sale, vidio je Đ. D. koji se držao za ruku, dok su Đ. S. i K. B. stajali kod šanka. Ubrzo je došla i policija, a do dolaska policije niko ništa nije dirao u lokalu. </span>
</p>
<p>&nbsp;</p>
<p>
<span>Svjedok B. B. je izjavio da je kritične večeri radio kao šanker u lokalu "A.", a optužene K. i V. zna iz kafane, jer su više puta dolazili u pomenuti lokal. Kritične večeri je bilo prepirke oko muzike, a prepirali su se K. i K. Optuženi T. se u početku nije miješao, a sa njima u lokalu je prethodno bio i V., ali je on u jednom momentu lokal napustio sa suprugom, tako da su T. i K. ostali sami. Tokom preprike izmedju K. i K. bilo je i guranja, ali nije bilo tuče i udaranja i radilo se samo o verbalnom konfliktu, gdje su se oni raspravljali u smislu "ima pjesme, nema pjesme", i ako je pjevač dva puta ponavljao istu pjesmu koju su tražili K. i T. Ova preprika i svadja je trajala dosta dugo, a vidio je da je T. u jednom trenutku telefonirao i da </span><span>je pozvao nekoga, ali nije čuo šta je govorio preko telefona. U jednom trenutku je ušao u kuhinju da napravi popis, pa je i iz kuhinje čuo prepirku i svadju, jer je K. htio da se tuče sa K. i napadao ga, dok ih je Đ. S. razdvajao, a čini mu se da ih je i T. razdvajao. Čuo je i kako su se otvorila vrata od lokala, a u lokal je ušao jedan crni momak koji je pitao što je bilo, nakon čega su se T., K. i crni momak(V.) zaletjeli u pravcu K., koji se nalazio u gornjoj sali u blizini WC-a, ali nije vidio šta se tamo dogadjalo, ali je čuo da je u lokalu gužva i neka tuča. Zatvorio je tada vrata od kuhinje, i prvo je čuo jedan pucanj, zatim dva, a nakon toga je išla čitava serija pucnjeva. Kada je sve to prestalo, otvorio je vrata od kuhinje i provirio i unutar lokala, gdje je vidio Đ. S. i D., koji je ušao u kuhinju i tražio od njih krpu jer je bio ranjen. U lokalu su bili samo K. i Đ. S., dok su svi ostali bili pobjegli. </span>
</p>
<p>&nbsp;</p>
<p>
<span>Svjedok LJ. N. je izjavila da je kritične večeri, sa nekim društvom, bila u lokalu "A." u K. i da su sjedjeli za šankom. U jednom momentu je krenula ka izlaznim vratima lokala i izašla vani, kada je čula pucnje, ali se ne sjeća koliko pucnjeva. Tokom boravka u lokalu nije primijetila da je bilo neke svadje i prepirke, te da je to sve čega se sjeća, obzirom da se dogadjaj desio dosta davno. Poznaje optužene Đ. S., K. B., T. D., V. J., K. P., kao i oštećenog Đ. D., i isti su kritične večeri bili u lokalu, ali nije u potupnosti sigurna da li ih je sve vidjela i koga od njih. Ne sjeća se da li je neko od optuženih ili sam oštećeni, izlazio iz lokala i vraćao </span><span>se, i ne sjeća se u koliko sati je izašla iz lokala i čula onu pucnjavu, i ko je ostao u lokalu. </span>
</p>
<p>&nbsp;</p>
<p>
<span>Iz Zapisnika o uviđaju istražnog sudije Višeg suda u Podgorici Kri.br.417/02 od 26.10.2002.godine, utvrdjeno je da je dežurna služba CB-a Kotor, dana 26.10.2002.godine, u 07,20 časova, obavijestila istražnog sudiju da je u naselju Š. u K., u noćnom klubu "A.", u ranim jutarnjim časovima, došlo do upotrebe vatrenog oružja i da je povrijedjeno više lica. Kao mjesto dogadjaja je označen noćni klub "A.", koji se nalazi u naselju G. Š. br...., a sastoji se od dvije veće prostorije, tzv. "kamene sale" koja se nalazi odmah po ulasku u lokal, gdje je zatečeno pet visokih stolova sa visokim stolicama. Pod i zidovi ove prostorije su od dogradjenog i fugovanog kamena, a plafon je drveni. Drugi dio lokala se sastoji od jedne veće prostorije, koja je uzdignuta u odnosu na kamenu salu za dva stepenika, a pod iste je zastrt plavim tepisonom, po lijevoj strani je kameni zid koji odvaja pomenute dvije prostorije, sa većim otvorom po sredini u kome se nalazi vitrina sa kafanskim inventarom. Odmah do stepeništa, po desnoj strani, zatečeni je metalni stalak sa klavijaturom, a u pomenutoj prostoriji su smještena četiri niža stola sa foteljama, dok se na kraju ove prostorije, gledano pravo od klavijature, nalazi toalet koji se sastoji od dvije odvojene kabine i dijela ispred kabina, u kome se nalazi umivaonik sa ogledalom, a vrata na toaletu su drvena. U "kamenoj sali", na stolu u blizini šanka, zatečena su dva pištolja sa izvadjenim šanžerma u kojima je bilo municije, a na podu do ulaznih vrata zatečen je pištoljski šanžer sa municijom. Na kamenoj podlozi u gornjoj sali, kao i na sjedalu fotelje odmah do ulaza u toalet, zatečeni su tragovi krvi, a u obije prostorije, kao i u toaletu, konstatovano je više tragova u vidu pištoljskih čaura, zrno od metka, košuljica od projektila, kao i tragovi udara projektila u zidove prostorija i u drveni plafon u donjoj sali iznad ulaznih vrata. U predmetnom dogadjaju su povrijedjeni T. D., K. P. i Đ. D., koji su prebačeni u bolnicu radi ukazivanja medicinske pomoći, a istražni sudija je naložio prikupljanje i dostavljanje svih tragova i predmeta, kao i izuzimanje garderobe od učesnika dogadjaja, radi odgovarajućih vještačenja. </span>
</p>
<p>&nbsp;</p>
<p>
<span>Mjesto predmetnog dogadjaja, kao i materijalni tragovi koji su zatečeni i konstatovani uvidjajnom dokumentacijom, vjerno su prikazani u fotodokumentaciji MUP-a RCG CB Kotor br.187/02-1 i skici lica mjesta.</span>
</p>
<p>&nbsp;</p>
<p>
<span>U službenoj zabilješci MUP-a RCG OB Kotor od 26.10.2002.godine, konstatovano je da su službenici policije Š. i K., nakon dobijanja obaveštenja od strane dežurne službe da je došlo do pucnjave u noćnom klubu "A." u Š., na mjesto predmetnog dogajaja stigli u 05,35 časova, gdje su zatekli K. B., Đ. S., B. B., Ž. V., J. B. i P. Ž. Pomenuta službena lica policije su obezbedjivala lice mjesta do dolaska ekipe za uvidjaje. </span>
</p>
<p>&nbsp;</p>
<p>
<span>U službenoj zabilješci MUP-a RCG OB Kotor broj 020-240/02-3105 od 26.10.2002.godine je konstatovano da je dežurna služba OB-a Kotor, dana 26.10.2002.godine oko 06,00 časova, obaviještena da je u noćnom klubu "A.", koji se nalazi u Š.-O. K., došlo do upotrebe vatrenog oružja i da ima ranjenih lica, nakon čega je patrola policije izašla na lice mjesta, radi obezbedjenja istog do dolaska ekipe za uvidjaje. Konstatovano je da se noćni klub "A." nalazi u naselju G. Š. br. ..., u prizemlju kuće, a sastoji se od dvije povezane prostorije, pravougaonog oblika, tako što se u prvoj prostoriji nalazi šank, oko kojeg su stolovi, a u produžetku šanka kuhinja. Sa desne strane, gledano iz pravca ulaznih vrata, nalazi se druga prostorija u kojoj su stolovi sa foteljama, kao i muški i ženski WC. U lokalu su zatečeni Đ. S., K. B., J. B., Ž. V., M. D., P. Ž. i B. B.  Od Đ. S. je oduzet pištolj marke "CZ ...", fabričkog broja ..., kalibra 9 mm P., sa okvirom od tri metka i oružanim listom, a od K. B. pištolj marke "CZ ..." fabričkog broja ..., kalibra 9 mm, okvir sa dva metka i oružani list. Od materijalnih tragova su zatečeni okvir od pištolja u kojem se nalazilo 9 metaka, kalibra 9 mm, više čaura, tragovi nalik na krv, košuljica projektila, zrna od projektila, zrna metaka, tragovi nalik na krv, a konstatovani su i tragovi od udara metka u predjelu čitavog lokala, što je od strane krim.tehničara fotografisano i prikazano u skici lica mjesta. </span>
</p>
<p>&nbsp;</p>
<p>
<span>U izvještaju o kriminalističko-tehničkom pregledu lica mjesta Ku.br.187/02 od 26.10.2002. godine, konstatovano je da su u toku uvidjaja izuzeti tragovi koji su tom prilikom zatečeni i konstatovani u uvidjajnoj dokumentaciji, kao i odjeća koju su na sebi, kritičnom prilikom, imali K. P. i T. D., koja je izuzeta u Opštoj bolnici K., u kojoj odjeći je pronadjen jedan projektil (zrno metka), a skinute su i "parafinske rukavice" sa ruku K. B., Đ. D. i Đ. S.</span>
</p>
<p>&nbsp;</p>
<p>
<span>Iz potvrde o privremeno oduzetim predmetima MUP-a RCG OB Kotor od 26.10.2002. godine, utvrdjeno je da je pomenutog datuma, od K. B., oduzet jedan pištolj marke "CZ ..." fabrički broj ..., sa jednim okvirom u kojem se nalazilo dva metka.</span>
</p>
<p>&nbsp;</p>
<p>
<span>Iz potvrde o privremeno oduzetim predmetima MUP-a RCG OB Kotor od 26.10.2002. godine, utvrdjeno je da je pomenutog datuma, od Đ. S., oduzet jedan pištolj marke "CZ ...", fabrički broj ..., sa jednim okvirom u kojem se nalazilo tri metka i oružani list. </span>
</p>
<p>&nbsp;</p>
<p>
<span>Iz izvještaja o trasološkom vještačenju br.2734/02, vještaka trasologa K. D., je utvrdjeno da je na vještačenje dostavljena odjeća Đ. D., T. D. i K. P., a nakon potrebnih ispitivanja, vještak je konstatovano da je na odjeći (sivom džemperu) Đ. D., sa prednje strane u blizini ramenog šava prednje i zadnje pole, nalazi ovalno mehaničko oštečenje relativne veličine 1,2 x 1,9 cm, dok je na zadnjoj strani džempera, u blizini ramenog šava prednje i zadnje pole, takodje konstatovano ovlano mehaničko oštećnje relativne veličine 0,8 cm; na odjeći T. D., pantalonama od somota sive boje, sa prednje desne strane pantalona u blizini gornje ivice i prednjeg šava se nalazi ovalno oštećenje relativne veličine 0,8 cm, dok je na zadnjoj strani panatalona, u blizini gornje ivice, takodje konstatovano ovalno mehaničko oštećenje relativne veličine 0,6 cm; na odjeći K. P., dužoj kožnoj jakni, konstatovano je ovalno mehaničko oštećenje relativne veličine 0,6 cm, koje se nalazilo sa prednje desne strane jakne u blizini šava prednje pole i desnog rukava, ovalno oštećenje relativne veličine 1,4 </span><span>cm, koje se nalazilo na desnom rukavu u blizini šava desnog rukava i prednje pole, nepravilno mehaničko oštećenje velične 1,5 x 1,00 cm koje se nalazilo sa zadnje strane desnog rukava u blizini ramenog šava i zadnje pole i dva mehanička oštećenja ovalnog oblika relativne veličine 0,8 i 0,7 cm koja su se nalazila pri dnu zadnje desne pole jakne, dok je na majici dugih rukava K. P., konstatovano mehaničko oštećenje relativne veličine 0,7 cm, koje se nalazilo sa prednje lijeve strane majice, mehaničko oštećenje relativne veličine 0,8 cm koje se nalazilo sa desne strane prednje pole u blizini desnog ramenog šava i desnog rukava i mehaničko oštećenje relativne veličine 1,4 cm koje se nalazilo sa zadnje strane majice u blizini lijevog šava prednje i zadnje pole. Sva naprijed opisana mehanička oštećenja, na dostavljenoj odjeći koja je izuzeta od Đ. D., T. D. i K. P., nastala su usljed prolaska ovalnog tvrdog predmeta nalik na projektil ili djelove projektila. </span>
</p>
<p>&nbsp;</p>
<p>
<span>Iz izvještaja o vještačenju "parafinskih rukavica" broj 2749/02 i izjašnjenja vještaka hemijske struke I. A.</span><span class="span1">, </span><span>utvrdjeno je da su na vještačenje dostavljene "parafinske rukavice" koje su prethodno skinute sa šaka Đ. D., K. B. i Đ. S., da bi nakon izvršenih ispitivanja, na samoljepljivim folijama koje su skinute sa šaka Đ. D. i Đ. S., bilo dokazano prisustvo nitratnih čestica i to na dlanskoj i naddlanskoj strani lijeve šake Đ. D. i dlanskoj strani desne šake Đ. S., kako je to prikazano na skicama 1 i 2, koje čine sastavni dio pomenutog izvještaja, dok na samoljepljvim folijama skinutim sa šaka K. B., nije dokazano prisustvo nitratnih čestica, pa se na osnovu dobijenih rezultata ne može isključiti mogućnost da su Đ. D. i Đ. S., rukovali vatrenim oružjem prije skidanja "parafinskih rukavica", dok se ne može pretpostaviti mogućnost da je K. B. rukovao vatreni oružjem prije skidanja "parafinskih rukavica". Vještak je objasnio da se nakon opaljenja metka iz vatrenog oružja, barutne čestice rasipaju u okolini tog oružja na daljini od oko 1 metar u prečniku, i zadržavaju se na prvoj prepreci na koju naidju, ali kako imaju malu specifičnu težinu i malu kinetičku energiju, one ne prijenjaju jakim silama na tu prepreku, s tim što kada se radi o tzv.glatkim površinama tipa stakla, zida i slično, barutne čestice se tu ne zadržavaju. Nadalje barutne čestice se zadržavaju na odjevnim predmetima tzv.pamučnog tkanja i na ljudskim šakama lica koje je pucalo, ukoliko se šake ne operu vodom ili nekim drugim sredstvom do mjere da se potupno uklone, s tim što do potpunog uklanjanja barutnih čestica sa šaka može doći i u koliko su ljudske šake bile vlažne od vode ili znoja, a sa razloga što se nitratne čestice u potpunosti rastvaraju u vodi, a krv i znoj sadrže visok procenat vode, pa se ovakve situacije često dešavaju i u praksi, u kojem slučaju se na šakama lica koje puca ne mogu ni zateći. Ukoliko barutne četice nisu mehanički uklonjene, iste bi i poslije 15 minuta morale da se detektuju na "parafinskim rukavicama".</span>
</p>
<p>&nbsp;</p>
<p>
<span>Iz izvještaja o daljini pucanja br.2748/02, vještaka hemijske struke I. A., utvrdjeno je da je na vještačenje dostavljen mantil i majica K. P., pantalone T. D. i džemper Đ. D. Nakon makroskopskog pregleda dostavljene odjeće i izuzimanja "parafinskih rukavica" sa površina oštećenja koja su konstatovana na pomenutoj gargedorbi, a koja su detaljno opisana u izvještaju o trasološkom vještačenju, vještak je utvrdio da su oštećenja relativne veličine 0,7 i 0,8 cm, koja su konstatovana na prednjoj strani majice dugih rukava K. P., nastala najvjerovatnije od projektila ispaljenog iz vatrenog oružja sa rastojanja usta cijevi od oko 40 cm, jer je u okolini tog oštečenja dokazano prisustvo barutnih čestica, dok u okolini ostalih oštećenja koja su konstatovana na odjevnim predmetima K. P., T. D. i Đ. D., nije dokazano prisustvo barutnih čestica, pa ukoliko su ta oštećenja nastala od projektila iz vatrenog oružja, tada su usta cijevi bila na rastojanju većem od 90 cm od istih. </span>
</p>
<p>&nbsp;</p>
<p>
<span>Iz medicinske dokumentacije na ime T. D., K. P. i Đ. D. i nalaza i mišljenja sudskog vještaka medicinske struke B. B. Ki.br. 287/09 od 21.11.2002.godine, utvrdjeno je da je K. P., u </span><span>predmetnom dogadjaju, zadobio prostrelinu u predjelu lijeve strane grudnog koša čiji se ulazni otvor nalazio na koži prednje lijeve strane grudnog koša, iznad bradavice lijeve sise, a izlazni otvor na koži lijeve strane grudnog koša, u tzv.srednjoj pazužnoj liniji, na oko 10 cm od pazušne jame lijeve strane tijela povrijedjenog, a povreda je nanesena projektilom vatrenog oružja u momentu kada je povrijedjeni prednjom lijevom stranom tijela bio okrenut ka otvoru usta cijevi vatrenog oružja iz kojeg je projektil ispaljen, a smjer strijelne povrede je od naprijed i desno, ka pozadi i lijevo, gotovo horizontalno; prostrelinu u predjelu desne strane tijela, čiji je ulazni otvor bio na koži desnog slabinskog predjela, a izlazni otvor na koži prednje-desne strane grudnog koša, iznad bradavice desne strane tijela povrijedjenog, a nanesena je iz vatrenog oružja u momentu kada je povrijedjeni desnom, i nešto više slabinskom regijom tijela, bio okrenut ka otvoru usta cijevi vatrenog oružja iz kojeg je ispaljen projektil,pri čemu je smjer ove strijelne povrede od dolje, desno i lako pozadi ka gore, lijevo i naprijed, a koja povreda je teška i po život opasna i mogla je dovesti do nastupanja smrti kod povrijedjenog, a može se reći da je povrijedjeni bio u stojećem položaju, na podlozi koja je nešto visočija od podloge na kojoj se nalazio otvor usta cijevi vatrenog oružja ili je pak bio lako pognut ka naprijed, a sve povrede koje je zadobio K. P. nastale su u kratkom vremenskom periodu, jedna za drugom, s tim što se sa sigurnošću ne može govoriti o redosljedu naprijed opisanih povreda. T. D. je kritičnom prilikom zadobio prostrelinu čiji je ulazni otvor bio na koži završnog dijela ledja sa desne strane i na oko dva 2 cm od kičmenog stuba, u tzv.gornjem unutrašnjem kvadrantu desnog sjedalnog predjela, a izlazni otvor na koži desne preponske regije u blizni polnog organa povrijedjenog, a povreda je nastala djelovanjem projektila ispaljenog iz vatrenog oružja, kada je povrijedjeni ledjima bio okrenut ka otvoru usta cijevi vatrenog oružja iz kojeg je ispaljen projektil, pri čemu je smjer ove strijelne povrede bio od pozadi i lako na gore, ka naprijed i lako na dolje, a koja povreda je kvalifikovana kao obična teška tjelesna povreda; prostrelinu čiji se ulazni otvor nalazio na koži unutrašnje strane gornje trećine nadlaktice desne ruke, a izlazni otvor na koži spoljašnje strane gornje trećine nadlaktice desne ruke, koja je nanesena iz vatrenog oružja u momentu kada je povrijedjeni unutrašnjom stranom gornje trećine nadlaktice desne ruke bio okrenut ka otvoru usta cijevi vatrenog oružja, pri čemu je smjer ove strijelne povrede,u odnosu na uzdužnu osu desne ruke, od lijevo ka desno, gotovo horizontalno a nastala je u momentu kada je desna ruka povrijedjenog bila odmaknuta od tijela, odnosno grudnog koša; prostrelina čiji se ulazni otvor nalazio na koži korijena palca, sa dlanene strane, a izlazni otvor na koži zadnje strane korijena palca lijeve šake, pri čemu je smjer ove strijelne povrede,u odnosu na uzdužnu osu šake, od naprijed ka pozadi, a nastala je u momenut kada je povrijedjeni korijenim dijelom palca lijeve šake, njegovim dlaničnim dijelom, bio okrenut ka otvoru usta cijevi vatrenog oružja iz kojeg je ispaljen projektil; strijelnu povredu kože desne strane grudnog koša, koja je najvjerovatnije zastrelina i dužine oko 4 cm, a sve naprijed opisane strijelne povrede kod optuženog T., nastale su u kratkom vremenskom periodu, jedna za drugom, pri čemu je povrijedjeni mijenjao svoj položaj tijela, u odnosu na otvor usta cijevi, a sve povrede, u zbiru, predstavljaju običnu tešku tjelesnu povredu. Ukoliko bi se prihvatilo da je pravac zastreline upravan u odnosu na uzdužnu osu tijela, to bi se moglo pretpostaviti da su strijelne povrede prostrelina u predjelu unutrašnje strane gornje trećine nadlaktice desne ruke i zastrelina, mogle nastati djelovanjem istog projektila. Đ. D. je u predmetnom dogadjaju zadobio prostrelinu čiji se ulazni otvor nalazio na koži desne gornje strane grudnog koša, neposredno ispod sredine ključne kosti desne strane grudnog koša, a izlazni otvor na koži ledja u predjelu desne lopatične kosti, koja povreda je nanesena projektilom ispaljenim iz vatrenog oružja,u momentu kada je povrijedjeni prednjom, više desnom i gornjom stranom grudnog koša, bio okrenut ka otvoru usta cijevi vatrenog oružja, a smjer ove strijelne povrede je bio od naprijed i blago dolje ka pozadi i blago na gore, a u momentu nanošenja ove povrede, povrijedjeni je najvjerovatnije </span><span>bio lako povijen ka naprijed, odnosno ka otvoru usta cijevi vatrenog oružja, koja povreda predstavlja laku tjelesnu povredu. </span>
</p>
<p>&nbsp;</p>
<p>
<span>Raspored povreda optuženih K. P., T. D. i svjedoka-oštećenog Dj. D. , njihove ulazne i izlazne rane, prikazane su u šemi povreda koju je vještak priložio uz naprijed citirani nalaz i mišljenje. </span>
</p>
<p>&nbsp;</p>
<p>
<span>Iz dopunskog nalaza i mišljenja vještaka medicinske struke dr. B. B. od 07.03.2013.godine utvrdjeno je da su sve strijelne povrede koje su zadobili optuženi K. i T. i svjedok-oštećeni Đ. (izuzev zastreline koju je zadobio optuženi T.) nastale direktnim djelovanjem neoštećenog projektila vatrenog oružja i nijesu nastale djelovanjem rikošetiranog projektila, a ovo sa razloga što su u medicinskoj dokumentaciji sve povrede opisane kao rane veličine oko 1 cm, sa izraženim nagnječnim prstenom, dok su izlazne rane dimenzija oko 1,5 cm, bez nagnječnog prstena, što je karakteristika povreda koje nastaju od direktnog djelovanja projektila ispaljenog iz vatrenog oružja, pri čemu dimenzije ulaznih i izlaznih rana, kod povrijedjenih, ne odgovaraju dimenzijama koje bi nastale djelovanjem rikošeta. Vještak je dozvolio mogućnost da su strijelne povrede koje su zadobili K., T. i Đ. mogle nastati onako kako to u svojim izjavama opisuju povrijedjeni, samo pod uslovom da se položaj njihovih tijela, u momentu nastajanja svake pojedinačne povrede, uklapa u pravac i smjer strijelnih kanala, kako je to objašnjeno u osnovnom nalazu i mišljenju. </span>
</p>
<p>&nbsp;</p>
<p>
<span>U svom izjašnjenju na glavnim pretresima od 24.04.2013 i 12.02.2014.godine, vještak je ostao u cjelosti pri navodima svog osnovnog i dopunskog nalaza i mišljenja, objašnjavajući da kod optuženog K. P., neposredno nakon zadobijanja povrede lijeve strane grudnog koša, nije moglo doći do nastupanja nesvjesnog stanja,ali je usljed šoka, a ne usljed karaktera zadobijene povrede, mogao da bude u polusvjesnom stanju, s tim što bi nesvjesno stanje moglo da uslijedi kasnije uslijed gubitka krvi. Moguće je da se povrijedjeni K., u momentu zadobijanja naprijed opisane povrede, zanese ka svojoj lijevoj i više zadnjoj strani, pod pretpostavkom da je tijelo bilo u stanju mirovanja, a ukoliko se kretalo, i pored djelovanja sile projektila, povrijedjeni je mogao da nastavi kretanje, a smjer strijelnog kanala od naprijed i desno ka pozadi i lijevo, gotovo horizontalno, odredjen je pod uslovom da je tijelo bilo u stojećem položaju, ili nekom sjedećem kada je gornji dio tijela bio ispravljen, a povrijedjeni K. se i nakon zadobijanja povreda mogao kretati, s tim što je morao brzo početi da gubi snagu i bez pomoći sa strane ne bi mogao duže vremena da ostane u stojećem stavu. Optuženi T. D., u momentu zadobijanja prostreline u predjelu nadlaktice desne ruke, nije mogao biti zadnjom ili spošljašnjom stranom nadlaktice desne ruke okrenut ka otvoru usta cijevi vatrenog oružja, jer iz medicinske dokumentacije jasno proizilazi da se ulazna rana ove strijelne povrede nalazi na unutrašnjoj strani nadlaktice desne ruke. Što se tiče povrede optuženog T., koja je konstatovana u karličnom pojasu desne strane tijela, vještak nije dao treću karakteristiku strijelnog kanala, zato što je prema opisu ove povrede strijelni kanal od pozadi ka naprijed i ne pruža se ka desnoj ili lijevoj strani tijela, što znači da je svojim pravcem pružanja paralelan uzdužnoj osi tijela, u odnosu na njegove prednje i zadnje strane, i upravno postavljen u odnosu na uzdužnu osu tijela, sve pod uslovom da je tijelo bilo u uspravnom položaju, a nakon zadobijanja ove povrede T. se mogao kretati i to savijen ka naprijed, jer je došlo do oštećenja kostiju karličnog pojasa. Vještak je dodao da su sve pozicije koje je dao u osnovnom i dopunskom nalazu i mišljenju, date pod uslovom da se tijelo nalazilo u stojećem stavu. Optuženi K. P. je zadobio dvije povrede i to strijelnu povredu lijeve strane grudnog koša-prostrelinu, kako je to naprijed opisano, a ista predstavlja laku tjelesnu povredu, dok prostrelina u slabinskom predjelu tijela predstavlja posebno tešku i po život opasnu tjelesnu povredu, pa obije povrede kod optuženog K., u </span><span>svom zbiru, čine posebno tešku i po život opasnu tjelesnu povredu. Optuženi T. D. je zadobio četiri strijelene povrede i to: strijelnu povredu desne strane tijela u karličnom pojasu - prostrelinu, koja tjelesna povreda predstavlja običnu tešku tjelesnu povredu; strijelnu povredu nadlaktice desne ruke u vidu rane prostreline, strijlnu povredu lijeve šake u vidu prostreline i strijelnu povredu desne strane grudnog koša u vidu zastreline, a pojedinačno svaka za sebe predstavlja laku tjelesnu povredu, a sve četiri povrede koje su konstatovane kod optuženog T., predstavljaju običnu tešku tjelesnu povredu. Što se tiče strijelne povrede nadlaktice desne ruke kod optuženog T. D., vještak je mišljenja da je optuženi T. mogao u šaci desne ruke, i pored zadobijanja povrede nadlaktice, držati neki predmet kao što je ručno vatreno oružje, a sa razloga što su mišići šake djelovanjem nerava ruke i korišćenjem mišića podlaktice i šake, dozvoljavali da optuženi drži taj predmet i isti koristi, u smislu ispaljivanja projektila ili na neki drugi način, jer se prsti šake pokreću zahvaljujući očuvanoj nervnoj strukturi desne ruke i sposobnostima mišića podlaktice i šake desne ruke, a iz medicinake dokumentacije jasno proizilazi da ove strukture desne ruke optuženog T., nijesu imale promjene u smislu građe ili funkcije. Kada je u pitanju povreda šake lijeve ruke optuženog T., vještak je mišljenja da je optuženi T. mogao šakom te ruke dohvatiti ili eventualno pomjeriti neki predmet, ali ga nije mogao čvrsto držati u šaci, niti je mogao eventualno koristiti ručno vatreno oružje-pištolj tom šakom. Ukoliko je optuženi T. u lijevoj šaci držao pištolj, kada je zadobio ovu povredu, svakako je moralo doći do izbacivanja tog pištolja iz rukohvata lijeve šake. Ukoliko je prvo nastala povreda u karličnom predjelu tijela optuženog T., a nakon nje povreda lijeve šake, optuženi T. nije mogao prihvatiti neki predmet kao što je npr.pištolj, saginjući se i hvatajući ga sa poda, a zbog strijelne povrede u karličnom pojasu, jer bi prilikom saginjanja trpio snažan bol i ne bi mogao da izvede takav pokret. </span>
</p>
<p>&nbsp;</p>
<p>
<span>Iz izvještaja o vještačenju Centra za kriminalističku tehniku broj 2728/02 sudskog vještaka balističke struke B. B., utvrdjeno je da su na vještačenje dostavljena dva pištolja i to pištolj marke "ČZ" model ..., kalibra 9 mm-L., fabrički broj ..., sa dva metka u šaržeru (vlasništvo K. B.) i pištolj marke "CZ" ..., kalibra 9 mm P., fabrički broj ..., sa tri metka u šaržeru (vlasništvo Đ. S.), za koje je utvrdjeno da su ispravni i da je iz istih pucano, nakon čega cijev nije čišćena ni podmazivana. Na vještačenje je dostavljen i jedan šaržer, u kojem je bilo 9 metaka kalibra 9 mm i koji je od pištolja marke "CZ" ..., kalibra 9 mm-P., kao i 9 čaura od kojih su četiri čaure bile kalibra 7,65 mm, a pet čaura kalibra 9 mm-D. Medjusobnom komparacijom utvrdjeno je da su četiri čaure kalibra 7,65 mm ispaljene iz istog vatrenog oružja-pištolja odgovarajućeg kalibra. Komparacijom čaura kalibra 9 mm (pet komada), sa probnim čaurama ispaljenim iz pištolja koji su dostavljeni na vještačenje, utvrdjeno je da je svih pet čaura ispaljeno iz pištolja marke "CZ", ..., kalibra 9 mm P., fabričkog broja ... (optuženi Đ. S.). Predmet vještačenja su bili i projektili i njihovi djelovi (11 tragova), koji su izuzeti tokom uvidjaja, a vještačenjem je utvrdjeno da su: projektil deformisan bočno-težine 8,0 grama (na skici lica mjesta obilježen kao trag br.8), projektil defirmisan na vrhu i bočno-težine 8,0 grama (na skici lica mjesta obilježen kao trag br.15), projektil bez mehaničkih defomracija težine 8,0 grama (na skici lica mjesta obilježen kao trag br.16) i projektil koji je pronadjen u bolnici K. pored garderobe povrijedjenih-težine 8,0 grama, kalibra 9 mm-D i svi su ispaljeni iz pištolja marke "CZ", ..., kalibra 9 mm P., fabričkog broja ... (Đ. S.), a jedan metak, koji je takodje dostavljen na vještačenje, i koji je imao oznaku ..., je kalibra 9 mm-D i na dnu kapisle postoji veoma slab trag udarne igle (na skici lica mjesta obilježen kao trag br.26).Dio projektila koji je bio znatno deformisan, težine 3,1 gram je kalibra 7,65 mm i ispaljen je iz pištolja istog kalibra (na skici lica mjesta obilježen kao trag br.23). Ostali djelovi projektila koji su bili dostavljeni na vještačenje, i to dio košuljice projektila težine 0,6 grama (na skici lica mjesta obilježen kao trag br.4), dio košuljice projektila težine 0,1 gram (na skici </span><span>lica mjesta obilježen kao trag br.6), dio olovne mase projektila težine 1,6 grama (na skici lica mjesta obilježen kao trag br.9), dio košuljice projektila težine 0,1 gram (na skici lica mjesta obilježen kao trag br.13), dio košuljice projektila težine 0,4 grama (na skici lica mjesta obilježen kao trag br.21) i dio košuljice projektila težine 0,5 grama (na skici lica mjesta obilježen kao trag br.22), su bili nepodobni za identifikaciju. </span>
</p>
<p>&nbsp;</p>
<p>
<span>U dopuni izvještaja o balističkom izvještaju br.B-02/13, sudskog vještaka balističke struke B. B., konstatovano je da na skici lica mjesta nisu ucrtani tragovi broj 10 i 12 (čaure), a koji postoje u fotoelaboratu koji je sačinjen tokom uvidjaja, i to na fotografijama broj 17 i 19. Kako se na fotografiji br.17 vidi čaura br.10, koja se nalazi pored stepeništa izmedju dva nivoa objekta, to se ona, na osnovu fotoelaborata, može fiksirati sa velikom preciznošću, pa je pozicija ovog traga, kao takva prikazana u skici br.1 dopunskog nalaza i mišljenja. Na fotografiji br.19 se vidi čaura br.12, koja se nalazi na sjedalnom dijelu neke fotelje, ali se ne vidi koje fotelje, ni gdje se ta fotelja nalazi, pa je najvjerovatnije da je to fotelja pored tragova br.11 i 19 (skica lica mjesta), a najvjerovatnija pozicija ovog traga prikazana je na skici br.2 dopunskog nalaza i mišljenja. Na skici lica mjesta nije ucrtan ni trag br.16, koji predstavlja košuljicu metka, a koji je prikazan u fotoelaboratu na fotografiji br.14, čiju poziciju nije moguće odrediti. Od tragova sa skice lica mjesta, koji su obilježeni br. 4 i 9 i koji su označeni kao "rikošet", na fotografiji br.12 vidi se trag br.4 koji predstavlja dio košuljice projektila, dok ne postoji fotografija traga br.9. Na skici lica mjesta trag br.23 obilježen je kao "deformisano zrno metka",dok se na fotografiji br.28 vidi da je to trag od udara projektila u zid u kojem se nalazi zariven projektil, koji trag je na skici lica mjesta pogrešno ucrtan i prema fotoelaboratu treba da se nalazi, kako je to prikazano na skici br.3 dopune nalaza i mišljenja, odnosno u blizini vrata od WC-a. Na fotografiji br.33 vidi se trag od udara projektila u nepoznati dio objekta od drveta, koji nije numerisan, niti je trag unešen u skicu lica mjesta, a ovo oštećenje je u opisnom dijelu fotoelaborata opisano kao "oštećenje od projektila na plafonu". Na fotoelaboratu se ne vidi širi izgled lica mjesta i medjusobna povezanost fiksiranih tragova, tako da isti nema svrhu za koju je namijenjen, a to je trajno fiksiranje činjenica utvrdjenih na mjestu dugadjaja, pa je iz tih razloga praktično beskoristan. Na skici br.1 dopunskog nalaza i mišljenja prikazan je raspored tragova kalibra 9 mm D, koji su ispaljeni iz pištolja marke "CZ" ..., kalibra 9 mm P., fabrički broj ... (Đ. S.), pa se na osnovu rasporeda čaura vidi da se lice koje je ispalilo projektile kretalo tokom ispaljenja pet projektila, a svi projektili su ispaljeni dok se lice koje puca nalazilo na gornjoj povrišini unutrašnjosti objekta i ispaljeni su sa više pozicija, odnosno lice je mijenjalo stajnu tačku tj.kretalo se, a sa sigurnošću se može zaključiti jedino da je čaura br.24 ispaljena iz prostora WC-a. Na skici br.2 dopunskog nalaza i mišljenja, prikazan je raspored tragova kalibra 7,65 mm, pa se na osnovu rasporeda ovih tragova vidi da se lice koje je pucalo kretalo, s tim da su dvije čaure (obilježene br.2 i 3 na skici lica mjesta) ispaljene sa približno iste stajne tačke, dok se lice koje puca nalazilo na donjoj površini unutar objekta, pored šanka. Čaure br.12 i 19 ispaljene su sa približno sa iste stajne tačke dok se lice nalazilo na gornjoj površini objekta, dok je projektil kalibra 7,65 mm ispaljen kada je uzdužna osa cijevi bila usmjerena ka prostoru WC-a, jer je prema fotoelaboratu balistička putanja pod približno pravim uglom u odnosu na zid, pa bi na osnovu toga stajna tačka lica koje ispaljuje ovaj projektil, bila na gornjem nivou objekta (stajna tačka za čaure br.12 ili 19). Mjesta udara projektila prikazana su na skici br.3 dopunskog nalaza i mišljenja (trag br.17 i 23). Na skici br.4 dopunskog nalaza i mišljenja, prikazana su mjesta pronalaženja projektila, odnosno djelova projektila kalibra 9 mm D (tragovi 8,15 i 16) projektil kalibra 7,65 (trag br.23), dok su djelovi projektila (tragovi 4, 9, 13,14, 21 i 22) bili nepodobni za indetifikaciju, s tim što košuljica projektila (trag br.6) nije bila ucrtana na skici lica mjesta. Djelovi projektila koji su bili nepodobni za indetifikaciju (4,6,9,13,14,21 i 22) ukazuju da su isti udarali u tvrdu </span><span>površinu sa velikom brzinom i kinetičkom energijom, i da je došlo do njihovog rasprskavanja u više sekundarnih djelova čije su balističke putanje nepredvidive (tzv.rikošeti). I čaure su, prilikom kontakta sa tvrdom površinom, odskakale do njihovog zaustavljanja, ali su više odskakale one pronadjene na kamenoj podlozi (donja površina objekta), nego one pronadjene na itisonu (gornja površina objekta), s tim što jedino čaura br.12 nije odskakala nakon kontakta sa površinom gdje je pala (na fotelji). Na skici br.5 dopunskog nalaza i mišljenja, prikazane su stajne tačke prilikom ispaljenja čaure br.12 koja je kalibra 7,65 mm (lijevo od stepeništa koja vode iz donjeg u gornji dio lokala)  i br.24 koja je kalibra 9 mm D, i koja se nalazi unutar WC-a, a uzdužne ose cijevi pištolja, iz kojih su ispaljene pomenute čaure, su prikazane isprekidanim strelicama. Kako se u objektu nalazilo puno inventara (stolovi i stolice), od kojeg su se čaure odbijale nakon ispadanja iz pištolja, a ne zna se u kom pravcu i kako je bila usmjerena uzdužna osa cijevi pištolja iz kojih su ispaljene čaure, to se sa sigurnošću nisu mogle utvrditi stajne tačke za sve ispaljene čaure. Vještak je dalje naveo da je u trenutku nanošenja strijelne povrede lijeve strane grudnog koša-prostreline, K. P. bio veoma blago okrenut prema otvoru usta cijevi svojom prednjom desnom stranom, odnosno otvor usta cijevi se nalazio u desno i naprijed od tijela povrijedjenog K. (što je vještak dodao u svom izjašnjenju na glavnom pretresu od 24.04.2013. godine), a otvor usta cijevi, iz kojeg je ispaljen ovaj projektil, bio je na oko 40 cm rastojanja od garderobe K. P. U trenutku nanošenja povrede-prostreline u desnom slabinskom predjelu, K. P. je bio okrenut desnom bočnom stranom, pri čemu je smjer strijelnog kanala odozdo na gore, pa je otvor usta cijevi bio ispod nivoa ulazne rane, pod uslovom da je tijelo bilo u nekom od stojećih položaja, s tim što balistička putanja projektila koji je napravio ovaj strijelni kanal može biti i horizontalna, pod uslovom da je gornji dio tijela bio savijen prema naprijed (što je vještak dodao u svom izjašnjenju na glavnom pretresu od 24.04.2013.godine). U trenutku nanošenja strijelne povrede- prostreline završnog dijela ledja i desnog preponskog dijela, optuženi T. D. je bio ledjima okrenut prema otvoru usta cijevi, dok je u trenutku nanošenja strijelnih povreda- prostrelina u predjelu nadlaktice desne ruke i desne šake, ruka T. D. bila otklonjena od tijela, a u trenutku nanošenja povrede zastreline desne strane grudnog koša, bio je okrenut bočno otvoru usta cijevi. Svjedok-oštećeni Đ. D., koji je zadobio prostrelinu u predjelu desne ključne i lopatične kosti, u trenutku nanošenja povrede je bio prema otvoru usta cijevi okrenut svojom prednjom stranom, a otvor usta cijevi je bio ispod nivoa ulazne rane, ili je tijelo bilo savijeno prema naprijed. </span>
</p>
<p>&nbsp;</p>
<p>
<span>Na glavnom pretresu od 24.04.2013.godine, vještak balističke struke je u cjelosti ostao pri osnovnom i dopunskom nalazu i mišljenju, te svojim izjašnjenjima sa ranijih glavnih pretresa, objašnjavajući da u pištolj marke "CZ" ..., kao i u pištolj marke "ČZ" ..., staje po 15 metaka, dok u pištolje kalibra 7,65 u principu staje po 8 metaka. Šaržer koji je pronadjen na licu mjesta pripada pištolju "CZ" model ..., kalibra 9 mm P., pa kako se u šaržeru nalazilo 9 metaka kalibra 9 mm, u njega je moglo da stane još 6 metaka. Metak kalibra 9 mm-D (trag br.26) koji je pronadjen u unutrašnjosti WC-a, ima veoma slab trag od udara igle, što znači da je pokušano opaljenje projektila iz tog metka, ali da do istog nije došlo, a u tom slučaju metak bi ostao u ležištu cijevi pištolja, a povlačenjem navlake u zadnji položaj, taj metak bi se izbacio iz ležišta (tzv.radnja repertiranja). Uobičajeni ili žargonski termin za pištolje kalibra 7,65 mm je "S.", a "B." je marka pištolja i ima ih raznih kalibara. Čaure prikazane kao tragovi br.2 i 3 na skici br.2 dopunskog nalaza i mišljenja, su mogle biti ispaljene iz pozicije oko šanka, ako je uzdužna osa cijevi bila usmjerena ka WC-u, a mogle su biti ispaljene i sa neke druge pozicije, ako je uzdužna osa cijevi bila usmjerena u nekom drugom pravcu. U donjem nivou objekta je pod kameni, tako da je moralo doći do odskakanja čaura prilikom kontakta sa podom, a do odbijanja čaura, odnosno do promjene pravca kretanja čaura, moglo je doći i nakon kontakta sa inventarom unutar objekta. </span>
</p>
<p>&nbsp;</p>
<p>
<span>Nakon izjašnjenja vještaka balističke struke B. B., vještak medicinske struke dr. B. B. je izjavio da se dopunski nalaz vještaka balističke struke i njegovo izjašnjenje sa pretresa, u potpunosti uklapa sa osnovnim i dopunskim nalazom i mišljenjem vještaka medicinske struke, kao i karakteristikama strijelnih kanala koje je ovaj vještak dao i opisao.  </span>
</p>
<p>&nbsp;</p>
<p>
<span>Iz dopisa Uprave policije-Ispostava Kotor br.240/13-202 od 21.01.2013.godine, utvrdjeno je da su službenici policije, dana 21.01.2013.godine, izašli na lice mjesta koje se nalazi u mjestu Š. u K. i obavili razgovor sa članovima porodice T., koji su izjavili da je prostor u kojem se nekad nalazio noćni klub "A." preuredjen i pretvoren u stambeni prostor, u šta su se i sami uvjerili, navodeći da su izvrešne prepravke prostorija u vidu pregradnih zidova. </span>
</p>
<p>&nbsp;</p>
<p>
<span>Iz izvještaja KC-a CG Podgorica br.1276 od 29.10.2002.godine, na ime optuženog K. P., utvrdjeno je da je pomenutom licu,dana 26.10.2002.godine u 08,40 časova, izvadjena krv,nakon čega je uradjena analiza krvi po metodi Widmark i nadjena kocnetracija od 1,17 promila apsolutnog alkohola u krvi, koja odgovara pripitom stanju. </span>
</p>
<p>&nbsp;</p>
<p>
<span>Iz izvoda iz kaznene evidencijena ime Đ. S. i K. P., Uprave policije Ispostava Kotor br.245/11-3028 od 01.07.2011.godine, utvrdjeno je da ovi optuženi nijesu osuđivani.</span>
</p>
<p>&nbsp;</p>
<p>
<span>Iz izvoda iz kaznene evidencijena ime T. D. i V. J.,Uprave policije- Ispostava Kotor br.245/11-3028 od 01.07.2011.godine, utvrdjeno je da su ovi optuženi osudjivani i to:T. D. presudom Višeg suda u Podgorici K.br.11/95 od 21.05.1997.godine, zbog krivičnog djela ubistvo u pokušaju iz čl.30 st.1 KZ RCG u vezi čl. 19 KZ SRJ, na jednu godinu zatvora; presudama Osnovnog suda u Kotoru K.br.254/97 od 22.12.1997.godine, zbog krivičnog djela nasilničko ponašanje iz čl.195 st.2 u vezi st.1 KZ RCG, na kaznu zatvora u trajanju od šest mjeseci i K.br.38/98 od 12.10.2001.godine, zbog krivičnog djela napad na službeno lice u vršenju poslova bezbjednosti iz čl.190 st.2 u vezi st.1 KZ RCG na kaznu zatvora u trajanju od šest mjeseci, a V. J. presudom Osnovnog suda Kotor K.br.2/09 od 25.03.2009.godine, zbog krivičnog djela nasilje u porodici ili porodičnoj zajednici iz čl.220 st.1 KZ CG, na 56 dana zatvora.</span>
</p>
<p>&nbsp;</p>
<p>
<span>Iz izvoda iz kaznene evidencije na ime K. B., Uprave policije PJ Nikšić br. 1462 od 04.07.2011.godine, utvrdjeno je da je ovaj optuženi osudjivan presudama Opštinskog suda Kotor K.br.205/85 od 20.12.1985.godine, zbog krivičnog djela kleveta iz čl. 83 st.1 u vezi čl.91 st.3 KZ CG, na novčanu kaznu u iznosu od 6.000,00 dinara; K.br.305/85 od 10.02.1986.godine, zbog krivičnog djela teška tjelesna povreda iz čl.45 st.1 KZ CG, na šest mjeseci zatvora uslovno na jednu godinu; K.br.190/85 od 11.06.1986.godine, zbog krivičnog djela teško djelo protiv sigurnosti saobraćaja iz čl.190 st.4 u vezi čl.185 st.3 u vezi st.1 KZ CG na tri mjeseca zatvora i K.br. 47/87 od 16.04.1987.godine, zbog krivičnog djela nesavjesno čuvanje društvene imovine iz čl.163 st.1 KZ CG na novčanu kaznu u iznosu od 25.000,00 dinara, presudom Osnovnog suda Kotor K.br.224/92 od 10.11.1992.godine, zbog krivičnog djela teško djelo protiv sigurnosti saobraćaja iz čl.190 st.4 u vezi čl.185 st.3/1 KZ CG na novčanu kaznu u iznosu od 30.000,00 dinara i presudom Višeg suda u Podgorici K.br.164/99 od 24.01.2003.godine zbog krivičnog djela nedozvoljeno držanje, oružja i eksplozivnih materija iz čl.204 st.1 KZ RCG, na sedam mjeseci zatvora.</span>
</p>
<p>&nbsp;</p>
<p>
<span>Cijeneći navode optužbe, odbrane optuženih T. D. i V. J., provedene dokaze i utvrđeno činjenično stanje, sud nalazi da su optuženi izvršili krivična djela stavljena im na teret, na </span><span>način, u vrijeme i na mjestu kako to je precizirano u stavu I osuđujućeg dijela izreke presude. </span>
</p>
<p>&nbsp;</p>
<p>
<span>Iz odbrane optuženog Đ. S. proizilazi da su kritične večeri, u noćni klub "A." koji se nalazi u Š.-O. K., došli optuženi T. D., K. P. i V. J., a oko 04,00 časa, pomenuti lokal, napustio je optuženi V., kada su optuženi T. i K. počeli da naručuju pjesme, da bi oko 04,30 časova prestala muzika, a optuženi T. je zamolio njega i K. da mu se otpjeva još jedna pjesma, nakon čega je muzičar otpjevao istu pjesmu, a zatim je muzika ugašena i počeo je da se radi popis, kada je čuo kako optuženi T. govori K. da mu se mora još jednom odsvirati ista pjesma, a optuženi K. ga upozorio da ne smije kršiti kućni red, jer se očekuje dolazak patrole, ali je optuženi T. i dalje insistirao i prijetećim tonom rekao K. da se mora pjevati pjesma koju on traži, pa kada je svjedok oštećeni Đ. D. kazao da više nema muzike, optuženi K. je prišao D. i pokušao da ga udari glavom, ali nije uspio, jer ga je povukao optuženi K., a ovog optuženi T., tako da nije došlo do fizičkog sukoba, mada se, i nakon toga, optuženi K. stalno zalijetao put optuženog K., ali je on (optuženi Đ.) to uspijevao da spriječi, a optuženi T. je rekao K. da se smiri, jer ga on neće ostaviti, a zatim pozvao nekog putem telefona i rekao mu da dođe i donese "utoke" i da ne pita ništa, za koje vrijeme je optuženi K. i dalje nasrtao na K., a optuženi T. je rekao da će doći deset njegovih drugova i da će biti postrojavanja, pa će se onda vidjeti hoće li svirati ili neće.</span>
</p>
<p>&nbsp;</p>
<p>
<span>Ovaj dio događaja, na skoro identičan način prikazuje i optuženi K. B., koji je naveo da su u lokalu "A.", koji drže on i optuženi Đ., kritične večeri bili optuženi T., K. i V., s tim što je V. oko 04,00 sata napustio lokal, a T. nastavio da naručuje pjesme, te kada je puštena laganija muzika, kako bi se radno vrijeme privelo kraju, optuženi T. je ponovo tražio da mu se pjevaju iste pjesme, vičući muzičaru da mu ovaj svira, nakon čega je on(optuženi K.) rekao da se sa muzikom prestane, jer se radi do 04,00 sata, s tim što su muzičari već bili produžili deset minuta zbog optuženog T., koji je ponovo počeo da viče da se pjeva ista pjesma, a T. se priključio i optuženi K., pa kada ga je optuženi T. zamolio da muzičari otpjevaju opet istu pjesmu, on je popustio i dozvolio muzičarima da mu otpjevaju naručenu pjesmu, ali da se sa tim završi, a nakon što su muzičari postupili po zahtjevu optuženog T., počelo se sa zatvaranjem kafane, u kojoj se čula samo vika i buka optuženog T., koji je opet tražio da mu svira muzika, kojom prilikom je došlo do prepirke između njih dvojice, i za koje vrijeme se optuženi Đ. u tu prepirku nije uključivao, kada je optuženi K. prišao svjedoku oštećenom Đ. D. i uhvatio ga rukom za vrat krećući da ga udari glavom, zbog čega je povukao optuženog K., a njega je povukao optuženi T., što je bio razlog da se popne u drugi dio lokala, dok su optuženi T. i K. ostali u donjem dijelu, sa kojeg prostora je čuo T. kako mu govori  “znaš li što si napravio i na koga si ruku digao”, da neće biti živ za pola sata, a dok je optuženi T. ovo govorio, optuženi K. se stalno zalijetao u njegovom pravcu, da bi oko 05,00 časova, vidio optuženog T. kako telefonira nekom, ali ne zna sa kim je razgovara i o čemu, mada su mu  kasnije ljudi rekli da je T. u tom razgovoru pominjao neke "utoke", a nakon što je završio razgovor obratio mu se sa riječima da će sada da vidi ko su oni, te da će doći deset njegovih drugova, pa će se vidjeti kako muzika svira i ko je gazda.</span>
</p>
<p>&nbsp;</p>
<p>
<span>U ovom dijelu odbranu optuženih Đ. S. i K. B. potvrđuje i svjedok oštećeni Đ. D., koji navodi da su kritične večeri, u lokalu "A." bili optuženi T., K. i V., koji je kasnije sa suprugom napustio lokal, a kada je u 04,00 časa prestala "živa" muzika, došlo je do prepirke između optuženog K. sa jedne strane, i optuženih T. i K. sa druge strane, jer je u par navrata pjevana ista pjesma, pa su do 05,00 časova udovoljavali zahtjevima T. i K. a zatim je prisutnima saopšteno da muzike više nema, što je bio i razlog da se optuženi T. pobunio i počeo da se prepire sa K., a njemu je prišao optuženi K. prislanjajući mu glavu na čelo i </span><span>hvatajući ga rukom za vrat, ali ga nije udario, u kojem momentu je K. povukao K., a njih dvojicu su razdvojili on i S., nakon čega se optuženi K. pomjerio i popeo u gornji dio sale, dok su mu (K.) optuženi K. i T. prijetili da ga neće živ ići kući, a optuženi T. je u jednom momentu pozvao optuženog V. i rekao mu da dođe u "A." i donese “utoke”, jer je ispala frka.</span>
</p>
<p>&nbsp;</p>
<p>
<span>I svjedoci M. M., P. M., J. B., Ž. V., M. D., P. Ž. i B. B., u bitnom, istovjetno prikazuju ovaj dio dešavanja kritične večeri, pa je tako svjedok M. izjavio da su optuženi  T. i K., nakon prestanka muzike, tražili od pjevača da im otpjeva još jednu pjesmu, što je ovaj i uradio, da bi posle nekog vremena optuženi K. rekao da muzike više nema, zbog čega su T. i K. ustali, što je i bio razlog da sa P. napusti lokal, jer mu je "mirisalo" na svađu; svjedok P. M. koji je izjavio da je oko 04,00 časa prestala muzika, jer je to bilo pravilo kuće, ali je optuženi T. tražio da mu se otpjeva još jedna pjesma i počeo da se prepire oko toga, da bi u jednom momentu Đ. S. rekao da muzike više nema, jer je “muzika pjevala četiri i po sata bez prestanka”, zbog čega je došlo do prepirke između Đ. i T., i između K. i K., koji su se u jednom trenutku i uhvatili, ali do udaranja nije došlo, jer ih je on odvojio, a K. je prilazio i Đ. D., ali ni tu nije bilo udaranja, za koje vrijeme je T. stalno govorio K. da će mu platiti ovo što mu je druga dirao, pokazujući mu rukom neki znak, kao da će da puca u njega; svjedok J. B. koji je izjavio da su optuženi T. i K. mirno sjedeli u lokalu i naručivali pjesme, sve do trenutka kada je prestala "živa" muzika, nakon čega su zvali pjevača da im otpjeva još jednu pjesmu, što je ovaj i uradio, ali su oni i dalje insistirali da im se još svira ista pjesma, pa je pjevač, iako ga je boljelo grlo, opet odsvirao i otpjevao istu pjesmu, a nakon što je završio sa pjesmom T. i K. su opet od pjevača tražili da im pjeva, kada je optuženi K. rekao da se sa muzikom prestane i da mogu doći naredno veče, ali je optuženi T. insistirao da muziku hoće tada, pa kako su optuženi T. i K. i dalje insistirali da se pjeva, optuženi K. je pokušao da ih smiri, ali je Đ. D. rekao da muzike više nema, nakon čega mu je prišao optuženi K. i unio mu se u lice, stavljajući mu ruke preko vrata, ali ga nije udario, a K. je, vjerovatno misleći da će da ga udari, optuženog K. uhvatio i odgurnuo, a optuženi T. je rekao K. da nije smio to da uradi, nakon čega je K. otišao u gornji dio lokala, a T. je nastavio da mu prijeti govoreći da neće dolaziti kući, zalijećući se sa K. u pravcu K., u čemu ih je sprečavao Đ. D., da bi u jednom mometnu optuženi T. prišao šanku i pozvao nekog putem telefona, a čuo ga je kako govori nekome da dođe gore i ponese ono, jer je ispala neka frka; svjedok Ž. V. koja je izjavila da su optuženi T. i K., nakon odlaska optuženog V., ostali sami u lokalu i tražili da im se i dalje pjeva i svira, a u jednom trenutku K. je krenuo i da udari optuženog K., ali nije vidjela da li ga je udario, nakon čega je ušla u kuhinju, tako da nije vidjela šta se kasnije dešavalo; svjedok M. D. koji je izjavio da je kritične večeri radio kao muzičar u lokalu "A.", a sa muzikom se prestalo oko 04,00 sata, kada ga je jedan momak zamolio da mu otpjeva jednu pjesmu, što je optuženi K., kao gazda lokala, dozvolio, pa kada je završio sa pjesmom onaj isti momak ga je opet molio da još jednom otpjeva istu pjesmu, što je on i učinio, ali je ovaj momak i dalje tražio da mu pjeva pjesmu, zbog čega su reagovale gazde lokala K. i Đ., i rekli ovom momku da nema više muzike, pa je došlo do prepirke između K. i momaka, u smislu zašto ne može pjesma, ali nije bilo svađe, da je nakon toga otišao i sjeo za stolom koji se nalazio u gornjem dijelu lokala, sa kojeg mjesta je čuo prepirku iz kamene sale, ali nije mogao da vidi ko se to svađa i prepire; svjedok P. Ž. koji je izjavio da je oko 05,00 časova, u lokalu "A.", prestala muzika, a prethodno je više puta ponavljana jedna pjesma koju je tražio jedan od momaka koji su bili u kamenoj sali, zbog čega je došlo do koškanja, da bi se u jednom trenutku situacija smirila, a jedan od pomenutih momaka je stao za šank i razgovorao sa nekim preko mobilnog telefona, ali nije čuo šta je pričao i sa kim je razgovarao, te svjedok B. B. koji je izjavio da je kritične večeri bilo prepirke oko muzike, i to između optuženih K. i K., da je tokom te prepirke bilo i guranja, ali da nije bilo tuče i udaranja, već se samo radilo o verbalnom konfliktu – raspravi, u smislu "ima pjesme, nema </span><span>pjesme", iako je pjevač već dva puta ponovio istu pjesmu koji su tražili optuženi K. i T., koji je u jednom trenutku i telefonirao i pozvao nekoga, ali nije čuo razgovor, a kada je ušao u kuhinju da napravi popis, čuo je prepirku i svađu, jer je optuženi K. htio da se tuče sa optuženim K. i napadao ga je, a razdvajao ih je optuženi Đ. S., a čini mu se da ih je razdvajao i optuženi T.</span>
</p>
<p>&nbsp;</p>
<p>
<span>Nadalje, iz odbrane optuženog Đ. S. proizilazi da je njegov brat D. zaključao vrata od lokala, a kada je došlo piće koje je naručio T., neko je zakucao na vrata, pa je on rekao D. da se vrata ne otvaraju, misleći da je to neko od kasnih pijanih gostiju, ali kako je T. insistirao da se vrata otvore, D. je otvorio vrata govoreći T. da je to uradio zbog njega, da ovaj ne bi mislio da ima nešto protiv njih, a u local je ušao optuženi V. J., što potvrđuje i optuženi K. B. koji je izjavio da je optuženi Đ. S. rekao D. da zaključa vrata, a nakon toga optuženog T. pozvao da popiju piće, pa je T. svima naručio piće, da bi se ubrzo nakon toga čulo kucanje na vratima, kada je T. rekao S. da otvori vrata, ali ovaj nije htio govoreći da je neko od pijanih gostiju, pa kako je ovo lupanje na vratima potrajalo, S. je rekao D. da se vrata otvore, nakon čega je u lokal ušao optuženi V. J., u kojem dijelu je odbrana optuženih Đ. i K. potvrđena iskazima svjedoka Đ. D. koji je izjavio da je po S. nalogu zatvorio vrata lokala, nakon čega je S. rekao pristunima da će piti tri dana i tri noći i veseliti se, a  kada se začulo lupanje na vratima, ista je otvorio jer mu je S. to rekao, nakon čega je u lokal ušao optuženi V.; svjedoka M. M. koji je izjavio da je u lokal ušao optuženi V. J., kada je iz istog izlazio sa P.; svjedoka P. M. koji je izjavio da su za vrijeme prepirke vrata u lokalu bila zatvorena, a kada je neko pokucao on je rekao da se vrata otvore jer je to možda došla patrola policije, pa je neko otvorio vrata, a u lokal je ušao optuženi V. pitajući šta je bilo i koji je problem; svjedoka J. B. koji je potvrdio da je optuženi Đ. S. rekao D. da zaključa vrata od lokala, što je ovaj i uradio, ali se prepirka i dalje nastavila i optuženi K. se stalno zalijetao put optuženog K., kada se začulo kucanje na vratima, koja je htio da otvori T., ali su bila zaključana, pa je S. rekao D. da se vrata otvore, nakon čega je on otišao u kuhinju gdje je zatekao B. B. i Ž. V.; svjedoka M. D. koji je vidio kada je u lokal ušao jedan momak pitajući što je ovo bilo, nakon čega se napravila gužva; svjedoka P. Ž.  koji je izjavio da je nakon telefonskog razgovora optuženog T., optuženi Đ. S. rekao D. da zaključa vrata od lokala,što je ovaj i učinio, a poslije desetak minuta se začulo kucanje na vratima, koja S. u prvom momentu nije htio da otvori, ali je ipak rekao D. da se vrata otvore, da bi nakon toga u lokal ušao crni momak kojeg ne poznaje, i svjedoka B. B. koji je čuo kako su se otvorila vrata od lokala, a u lokal je ušao jedan crni momak koji je pitao šta je to bilo.</span>
</p>
<p>&nbsp;</p>
<p>
<span>Kada je optuženi V. J. ušao u lokal "A." i pitao je šta je to bilo, kako to proizilazi iz iskaza svjedoka Đ. D. i kako to svojim svjedočkim iskazima potvrđuju M. D.,B. B. i M. M., prišli su mu optuženi T. i K. i nešto mu objašnjavali, a prišao mu je i svjedok M. koji ga dobro poznaje, govoreći mu da ne prave “frku” jer se znaju sa S., ali oni nijesu htjeli da ga poslušaju, nakon čega je sa svjedokom P. napustio lokal, pa ovakvo ponašanje optuženih dovoljno govori o tome kakva je bila njihova “namjera”, što se u kasnijem toku događaja I potvrdilo. </span>
</p>
<p>&nbsp;</p>
<p>
<span>Nakon dolaska optuženog V., koji je bio obučen u dugački kožni mantil, optuženi T. ga je pitao "jesi li donio", pa kada mu je V. klimnuo glavom, T. je uzeo niklovani pištolj “s.-B.", koji se nalazio u predjelu lijeve strane pojasa optuženog V., a sa desne strane svog pojasa V. je izvukao drugi pištolj,a radilo se o pištolju CZ …, koje pištolje su odmah repetirali,kako to proizilazi iz odbrane optuženih Đ. S. i K. B. koji je potvrdio da su optuženom V., koji je na sebi imao raskopčanu dugačku kožnu jaknu, nakon ulaska u lokal, prišli optuženi T. i K., kada je T., sa lijeve strane pojasa V., potegao niklovani pištolj marke "B.", a V. pištolj crne </span><span>boje koji se nalazio sa desne strane njegovog pojasa, koje pištolje su repetirali i pošli na njega, što u jednom dijelu potvrđuju svjedok Đ. D. koji je izjavio da je V. na sebi imao dužu jaknu, a optuženi T. je iza njegovog pojasa izvadio pištolj sive boje, a V. je potegao pištolj crne, boje za koji misli da je CZ, koje pištolje su repetirali; svjedok J. B. koji je iz kuhinje čuo raspravu i kako neko govori  "ne, nemoj", a zatim i repetiranje dva pištolja, koji zvuk dobro poznaje jer je bio na ratištu, te svjedok P. Ž. koji je iz gornje- kamene sale, čuo repitiranje pištolja, zbog čega je sa M. uskočio u WC.</span>
</p>
<p>&nbsp;</p>
<p>
<span>Navodi odbrane optuženih Đ. i K., koji su potvrđeni iskazima naprijed navedenih svjedoka, nalaze potvrdu Zapisniku o uviđaju Kri.br.417/02, u kojem je, između ostalog, konstatovano da je na licu mjesta zatečno više tragova u vidu pištoljskih čaura, zrna od metaka i košuljica od projektila, koji su prikazni u fotodokumentaciji i skici lica mjesta, te Izvještajem o balističkom vještačenju br.2728/02, u kojem je konstatovano da je na vještačenju dostavljeno devet čaura, od kojih su četiri bile kalibra 7,65mm i ispaljene su iz istog vatrenog oružja,a po vještaku balističke struke uobičajeni-žargonski termin za pištolje kalibra 7,65mm je "s.", a B. je marka pištolja, koji pištolj se odnosi na onaj koji je kod sebe imao optuženi T., kako si to izjavili optuženi Đ. i K.</span><span class="span1">, </span><span>a dostavljen je i jedan šaržer sa devet metaka kalibra 9 mm, koji je od pištolja CZ …, kalibra 9mm P., koji pištolj pominju optuženi Đ. i K., kao i oštećeni Đ. D., kao pištolj koji je kritičnom prilikom imao V.</span>
</p>
<p>&nbsp;</p>
<p>
<span>Nakon što su optuženi T. D. i V. J. repetirali svoje pištolje, optuženi T. je pištolj usmjerio u pravcu nogu optuženog Đ. S., govoreći mu da ne mrda, a optuženi K. i V. su se uputili prema optuženom K. koji se nalazio između kamene i gornje sale i povlačio se u pravcu WC-a, dok su K. i V. išli za njim, a kada se iz tog pravca čula galama, T. je otrčao u gornju salu, kada je optuženi Đ. iz svoje torbice izvadio pištolj marke CZ …, kalibra 9mm, fabrički broj …, i uputio se prema mjestu gdje su se nalazili optuženi T., K., V. i K., repetirajući svoj pištolj i govoreći optuženom V. da bace oružje, jer je vidio da su optuženi T., K. i V. praktično "bili na K.", kada je T. ispalio jedan hitac u pravcu K., koji ga nije pogodio, nakon čega je K. sva pomenuta lica odgurnuo od sebe i tada se začuo i drugi hitac, a optuženi Đ. je iza svojih leđa čuo kako je “zastenjao” njegov brat Đ. D., pa kada je pao u jednu fotelju, koja je bila srednja u redu, ispalio je dva ili više projektila u pravcu T. i K., nakon čega se sa optuženim K. povukao u WC, kada je u njihovom pravcu ispaljeno dosta projektila, a on je uspio da ispali samo jedan, i to u pravcu T. koji se nalazio na stepenicama do muzike, nakon čega je pucnjava prestala, što proizilazi iz odbrane optuženog Đ. S., a koje činjenice u bitnom, na istovjetan način, predstavlja optuženi K. B. koji je naveo da je optuženi V., nakon što je repetirao pištolj, sa optuženim K. pošao na njega (K.), govoreći mu "pičko gdje si", dok se on povlačio prema toaletu, licem okrenut prema optuženima i govorio im "da se maknu od njega", kada je iz kamene sale došao T. sa pištoljem u ruci, i krenuo put njega, nakon čega je svu trojicu uhvatio i krenuo tijelom na njih, kada je čuo jedan pucanj, ali kako mu je glava bila spuštena, nije vidio ko je pucao, pa je svu trojicu zgrabio i bacio na lože koje su se nalazile sa njegove lijeve strane, nakon čega je čuo još jedan pucanj, a zatim se povukao sa Đ. S. u prostorije WC-a, u kojem pravcu se pucalo, jer je vidio kako su meci udarali u pločice i vrata, a optuženi Đ. je iz WC-a pucao jednom ili dva puta u pravcu muzičkog aparata-klavijature, što u jednom dijelu, potvrđuju svjedok oštećeni Đ. D. koji je naveo da je optuženi T., nakon što je uzeo pištolj od optuženog V., isti repetirao i usmjerio u pravcu S. nogu, dok su se optuženi K. i V. uputili u pravcu gornje sale gdje se nalazio K., a za njima je krenuo i optuženi T., nakon čega je njegov brat S. izvadio pištolj iz svoje torbice i krenuo za optuženima K., T. i V., a on za svojim bratom, i dok je stajao pored klavijature vidio je optuženog K. koji je leđima bio okrenut WC-u i kako povlačeći se unazad, govori "nemoj D., nemoj D.", dok prema njemu idu T., K. i V., a kada ih je optuženi K. odgurnuo, </span><span>optuženi T. je u njegovom pravcu (Đ. D.) ispalio jedan projektil, pogađajući ga u desno rame, nakon čega je pao pored fotelje koja se nalazila u blizini klavijature, sa kojeg mjesta je čuo još dva-tri pucnja i vidio optuženog T. koji se spuštao iz gornje sale i puca u pravcu WC-a, nakon čega je pobjegao; svjedok M. M. koji je izjavio da kada je sa P. izašao iz lokala, u koji je prethodno ušao optuženi V., iz istog su se čuli pucnji, ali ne zna koliko je hitaca ispaljeno; svjedok P. M. koji je izjavio da je bio ispred lokala kada je čuo jedan metak, a nakon toga još dva metka, koji su bili jedan za drugim, a dok se kretao prema parkingu čuo je još pet-šest hitaca; svjedok J. B. koji je izjavio da je nakon repetiranja pištolja čuo jedan pucanj, a posle nekog kratkog vreman još dva-tri, jedan za drugim, a zatim je nastalo zatišje a u kuhinju je ušao Đ. D. koji je bio povrijeđen u predjelu ramena; svjedok Ž. V. koja je iz kuhinje čula pucnjavu, a sledeće što je vidjela je Đ. D. koji je bio ranjen; svjedok M. D. koji je primijetio optuženog K. kako se povlači unazad, penjući se na stepenište koje se nalazi između gornje i donje sale, a iz WC-a je čuo pucnjavu koja je dolazila iz sale, a nakon toga i iz WC-a, a čuo je i da je neko povikao da je ranjen, pa kada se sve umirilo, u kamenoj sali je vidio Đ. D. koji je bio ranjen u desno rame; svjedok P. Ž. koji je iz WC čuo prepirku i svađu, a zatim i pucnjeve koji su dolazili iz sale i WC-a, koji su prestali posle pola minuta, kada je izašao iz WC-a i vidio Đ. D. koji se držao za ruku, i optužene Đ. S. i K. B. koji su stajali kod šanka i svjedok B. B. koji je vidio da su se T., K. i V., zaletjeli u pravcu K., koji se nalazio u gornjoj sali, odakle se čula neka gužva, a iz kuhinje  je čuo jedan, zatim dva pucnja, a nakon toga čitavu seriju pucnjeva, pa kada je sve prestalo, vidio je unutar lokala Đ. S. i D., a D. je ušao u kuhinju i tražio od njih krpu jer je bio ranjen.</span>
</p>
<p>&nbsp;</p>
<p>
<span>Naprijed utvrđeno činjenično stanje proizilazi i iz zapisnika o uviđaju Kri.br.412/02 od 26.10.2002.godine, u kojem je konstatovano da se predmetni događaj desio u ranim jutarnjim časovima 26.10.2002.godine u noćnom klubu "A.", koji se nalazi u naselju Š. u K., a koji se sastoji od dvije veće prostorije tzv. "kamene sale", gdje su se nalazili visoki stolovi sa stolicama, dok je drugi dio lokala bio uzdignut sa dva stepenika i zastrt plavim etisonom, u kojem su se nalazili stolovi sa foteljama, a po desnoj strani stepeništa je bila klavijatura, dok se toalet nalazio gledano pravo od pomenute klavijature, a zatečeni su brojni tragovi u vidu pištoljskih čaura, zrna od metaka, košuljica od projektila, kako je to prikazano u fotodokumentaciji i skici lica mjesta, te službenim zabilješkama MUP-a RCG OB Kotor u kome je konstatovano  da su tokom uviđaja zatečena i dva pištolja i to: pištolj marke CZ …, fabričkog broja …, kalibra 9mm P., sa okvirom od tri metka, vlasništvo Đ. S., pištolj marke CZ …, fabričkog broja …, kalibra 9mm, sa okvirom sa dva metka, vlasništvo K. B., koji pištolji su oduzeti od optuženih, kako je to utvrđeno iz potvrda o privremeno oduzetim predmetima od 26.10.2002.godine, a konstatovano je da je na licu mjesta zatečen i okvir od pištolja sa devet metaka, kalibra 9mm, a tragovi koji su izuzeti tokom uviđaja i konstatovani u izvještaju o kriminalističko- tehničkom pregledu lica mjesta, bili su predmet vještačenja, pa je u izvještaju o balističkom vještačenju br.2728/02 utvrđeno da su od devet čaura, koje su pronađene na licu mjesta i dostavljene na vještačenje, četiri bile kalibra 7,65mm, i ispaljene su iz istog vatrenog oružja-pištolja odgovarajućeg kalibra, iz kojeg je ispaljen i dio projektila 7,65 mm koji je bio težine 3,1 gr,s tim što su čaure pomenutog kalibra, koje su pronađene na gornjoj površini objekta, ispaljene kada se lice nalazilo na toj površini i sa približno iste stajne tačke, kako to proizilazi iz dopunskog izvještaja o balističkom vještačenju br.B-02/13,te izjašnjenja vještaka balističke struke B. B., koji sa sigurnošću nije mogao utvrditi stajne tačke za sve ispaljene čaure, jer se u objektu nalazilo puno inventara od kojeg su se čaure odbijale nakon ispadanja iz pištolja.</span>
</p>
<p>&nbsp;</p>
<p>
<span>Svjedok-oštećeni Đ. D. je u predmetnom događaju zadobio laku tjelesnu povredu -prostrelinu, čiji se ulazni otvor  nalazio na koži desne gornje strane grudnog koša, a izlazni </span><span>otvor na koži leđa u predjelu desne lopatične kosti, koja povreda je nanesena projektilom ispaljenim iz vatrenog oružja, kada je povrijeđeni prednjom, više desnom i gornjom stranom grudnog koša, bio okrenut ka otvoru usta cijevi, a smjer ove strijelne povrede je bio od naprijed i blago dolje ka pozadi i blago na gore, a u momentu nanošenja povrede povrijeđeni je najvjerovatnije bio lako povijen ka naprijed, kako je to utvrđeno iz nalaza i mišljenja vještaka medicinske struke dr. B. B., u kojem dijelu je saglasan i dopunski izvještaj o balističkom vještačenju, kada su u pitanju povrede koje zadobio oštećeni Đ., u kojem je konstatovano da je oštećeni Đ., u trenutku nanošenja opisane povrede, bio prema otvoru usta cijevi okrenut svojom prednjom stranom, a otvor usta cijevi je bio ispod nivoa ulazne rane, ili je tijelo bilo savijeno prema naprijed, a što u jednm dijelu proizilazi i iz izvještaja o trasološkom vještačenju br.2734/02 u kojem je konstatovano da je na sivom džemperu oštećenog Đ., konstatovano ovalno mehaničko oštećenje i to sa desne prednje i zadnje strane, u blizini ramenog šava, koje je nastalo usled prolaska ovalnog tvrdog predmeta nalik na projektil, kada su usta cijevi vatrenog oružja bila na rastojanju većem od 90 cm, od istih, kako je to utvrđeno iz izvještaja o daljini pucanja br.2748/02, što u konačnom nije u suprotnosti sa izjavom svjedoka oštećenog Đ. D., kada opisuje kako je zadobio naprijed opisanu povredu.</span>
</p>
<p>&nbsp;</p>
<p>
<span>Na osnovu naprijed utvrđenog činjeničnog stanja, za sud nema sumnje da je optuženi T. D. dana 26.10.2002.godine, oko 05,00 časova u K., u noćnom klubu "A.", koji se nalazi u Š., pokušao da liši života više lica i to optužene K. B. I Đ. S., i svjedoka oštećenog Đ. D., na način što je optuženi T., zajedno sa optuženim K. uporno insistirao da im "živa muzika" svira i pjeva određene pjesme, i to prije i posle isteka radnog vremena, iako su se tome protivili muzičari i vlasnici navedenog lokala, optuženi Đ. S. i K. B., koji su im objašnjavali da je radno vrijeme isteklo i da muzika više ne smije da svira, zbog dolaska patrole policije, što je bio razlog da se optuženi T. i K. “zalijeću” prema optuženima Đ. i K., kako bi se sa istim fizički obračunali, pri čemu je optuženi T., putem telefona, pozvao optuženog V. i rekao mu "J. dođi u A., ispala je neka frka, donesi utoke", a zatim je optuženima Đ. i K. uputio riječi "E sad ćemo da vidimo, sad će mi doći deset drugova, sad će ovdje biti postrojavanja, pa ćemo da vidimo oćete li svirati ili nećete", da bi posle kratkog vremena u lokal došao optuženi V. donoseći dva pištolja koje je držao za pojas, od kojih je jedan uzeo optuženi T., a radilo se o pištolju NN marke, kalibra 7,65mm, koji pištolj je optuženi T. repetirao i usmjerio u pravcu nogu optuženog Đ. S., naređujući mu da se ne pomiče sa mjesta, za koje vrijeme su optuženi V. sa pištoljem CZ crne boje, i K. krenuli prema optuženom K. koji se nalazio u drugom dijelu lokala, gdje im se pridružio optuženi T. i gdje su nastavli da nasrću na optuženog K., koji ih je uspio odgurnuti od sebe, kada je optuženi T., u pravcu optuženog K. ispalio jedan hitac, koji ga nije pogodio, a zatim se okrenuo, i u pravcu oštećenog Đ. D. ispalio drugi hitac, koji je Đ. pogodio u predjelu gornje desne strane grudnog koša, nanoseći mu laku tjelesnu povredu u vidu prostrelne rane gornje desne strane grudnog koša bez oštećenja vitalnih organa, a kada su se optuženi Đ. i K. povukli u WC, u njihovom pravcu ispalio dva hica koja ih nijesu pogodila, kao to proizilazi iz uviđajne dokumentacije i dopunskog izvještaja o balističkom vještačenju u kojem je konstatovano </span><span>da je projektil kalibra 7,65 mm ispaljen kada je uzdužna osa cijevi bila usmjerena ka prostoru WC-a, a mjesta udara projektila prikazana su na skici br.3 dopunskog nalaza i mišljenja (trag br.17 i 23).</span>
</p>
<p>&nbsp;</p>
<p>
<span>Postupajući na naprijed opisan način optuženi T. D. je bio svjestan da ispaljujući projektil u pravcu optuženog K. B., zatim u pravcu svjedoka oštećenog Đ. D., a nakon toga u pravcu Đ. S. i K. B. dok su se ova dvojica nalazila u prostorijama WC-a, iste može lišiti života, ali je to i htio, imajući u vidu radnje koje je kritičnom prilikom preduzimao i upornost da krivično </span><span>djelo izvrši, postupajući u konkretnom slučaju sa direktnim umišljajem, kojom prilikom štetna posledica nije nastupila, jer optužene Đ. i K. nije pogodio, a svjedok oštećeni Đ. D. je zadobio laku tjelesnu povredu, što se svakako ne može pripisati volji i htjenju optuženog T., zbog čega je i djelo ostalo u pokušaju, pa su se u radnjama optuženog T. D.stekli svi zakonski elementi bića krivičnog djela ubistvo u pokušaju  iz čl.30 st.2 tač. 6 KZ RCG u vezi čl.19 KZ SRJ,za koje djelo ga je sud oglasio krivim i krivično odgovornim.</span>
</p>
<p>&nbsp;</p>
<p>
<span>Provedenim dokazima, kako je to naprijed objašnjeno, sud je utvrdio da su optuženi T. i K., tokom boravka u lokalu "A.", uporno insistirali da im se sviraju i pjevaju određene pjesme, i to kako prije tako i posle isteka radnog vremena, i pored toga što su im muzičar-svjedok M. D. i vlasnici lokala optuženi Đ. S. i K. B., ukazivali da je radno vrijeme isteklo i da muzika više ne smije da svira, što je bio razlog da se optuženi T. i K. “zalijeću” u pravcu optuženih Đ. i K., kako bi se sa istima fizički obračunali, a optuženi T., u jednom momentu, mobilnim telefonom pozvao optuženog V. J. i rekao mu da dođe u “A.”, jer je ispala neka frka I da donese "utoke", a nakon toga otpuženima Đ. i K. rekao da će mu doći deset drugova, da će biti postrojavanja, pa će onda vidjeti da li će svirati ili neće, nakon čega je, na insistiranje optuženog Đ. S. da popiju piće i da se vesele, naručio isto cijeloj kafani, kada je  u lokal došao optuženi V., koji je za pojasom imao dva pištolja, od kojih je jedan izvukao optuženi T., a drugi optuženi V., pa je T. prvo usmjerio pištolj u pravcu nogu optuženog Đ., a zatim se pridružio V. i K. koji su išli na K., koji se nalazio u gornjem dijelu sale, gdje je optuženi T. ispalio projektil u pravcu optuženog K., zatim u pravcu svjedoka-oštećenog Đ. D.,i na kraju u pravcu WC gdje su se bili sklonili optuženi Đ. i K.</span>
</p>
<p>&nbsp;</p>
<p>
<span>Optuženom V. J., na teret je stavljeno izvršenje krivičnog djela ubistvo u pokušaju pomaganjem iz čl.30 st.2 tač.6 KZ RCG u vezi čl.19 i 24 KZ SRJ</span>
</p>
<p>&nbsp;</p>
<p>
<span>Pomaganje je oblik saučesništva i za njegovo postojanje je potrebno da su ispunjeni objektivni i subjektivni uslovi, i ono pretpostavlja da je jedno lice već odlučilo da izvrši krivično djelo, pri čemu pomaganje predstavlja one djelatnosti koje se preduzimaju tek pošto je lice donijelo odluku o izvršenju krivičnog djela, a radi se o umišljajnoj djelatnosti koja obuhvata svijest pomagača o tome da on svojim određenim djelatnostima podupire, podržava ostvarenje djela drugog lica, kao i svijest o individualno određenom djelu.</span>
</p>
<p>&nbsp;</p>
<p>
<span>Optuženi T. D. je putem telefona obavijestio optuženog V. J. da je u lokalu "A." izbila "neka frka", i da dođe i donese "utoke", što je žargonski naziv za pištolj, što upućuje na zaključak da je optuženi T. već tada formirao odluku da se putem "utoka" obračuna sa optuženima Đ. i K., a što je po mišljenju suda moralo biti jasno i optuženom V., koji je nakon ovog razgovora došao u lokal “A.”, donoseći dva pištolja koja su mu bila za pojasom, od kojih je jedan uzeo optuženi T., tako što mu je prišao, a optuženi V. mu dozvolio da pomenuti pištolj uzme, na koji način je, stavljajući optuženom T. na raspolagnje sredstvo za izvršenje krivičnog djela, pištolj NN marke, kalibra 7,65 mm, pomogao optuženom T. u izvršenju predmetnog krivičnog djela, odnosno da iz pomenutog pištolja liši života optužene K. i Đ. i svjedoka-oštećenog Đ. D., koje djelo je ostalo u pokušaju, a radnje koje je tada preduzeo optuženi V. predstavljaju veliki doprinos ostvarenju djela i od bitnog su uticaja na djelo izvršioca, odnosno na radnje koje je preduzeo optuženi T.</span>
</p>
<p>&nbsp;</p>
<p>
<span>Optuženi V. J. je, na zahtjev optuženog T., u lokal donio dva pištolja, jer je po kazivanju T. u lokalu izbila "neka frka", dozvoljavajući T. da iz njegovog pojasa uzme pištolj, koji je T. odmah repetirao i usmjerio u pravcu Đ. S., pri čemu je i sam optuženi V. potegnuo drugi pištolj i repetirao ga, upućujući se u pravcu optuženog K., kada mu je očigledno ispao </span><span>šaržer, kako to proizilazi iz uviđajne dokumentacije, odbrane optuženih Đ. S. i K. B. i iskaza svjedoka oštećenog Đ. D., pri čemu je optuženi V. bio svjestan da radnjama koje je preduzeo, podupire i podržava ostvarenje krivičnog djela drugog lica, u konkretnom slučaju optuženog T. D., imajući svijest i o samom djelu, odnosno činjenici da je optuženi T., iz pištolja koji mu je na njegov zahtjev donio, htio da liši života više lica, pa je evidentno da je u konkretnom slučaju optuženi V. sa umišljajem pomogao optuženom T. D. u izvršenju krivičnog djela ubistvo u pokušaju iz čl.30 st.2 tač. 6 KZ RCG u vezi čl.19 i 24 KZ SRJ, stavljajući optuženom T. na raspolaganje sredstvo za izvršenje ovog krivičnog djela. </span>
</p>
<p>&nbsp;</p>
<p>
<span>Neprihvatljivi su i nelogični navodi branioca optuženog da optuženi V. nije znao, i nije imao namjeru da pomogne optuženom T. u izvršenju krivičnog djela koje mu se stavlja na teret, a sa razloga što optuženi V., nakon što je u lokal A. donio dva pištolja od kojih je jedan uzeo optuženi T., ni jednog trenutka nije pokušao da optuženog T. spriječi u izvršenju krivičnog djela,niti da optuženima Đ. i K., te oštećenom Đ. D., eventualno pruži zaštitu, naprotiv sam se mašio drugog pištolja, pa nakon što je optuženi T. repetirao pištolj i usmjerio ga u pravcu optuženog Đ. S., i  optuženi V. je repetirao svoj pištolj i sa istim se uputio prema optuženom K., na koga je zajedno sa optuženim K. nasrnuo, pa za sud nema sumnje da je optuženi V., optuženom T., sa umišljajem pomagao u izvršenju predmetnog krivičnog djela kako je to naprijed objašnjeno.</span>
</p>
<p>&nbsp;</p>
<p>
<span>Kako je tokom postupka utvrđeno da je optuženi T. D. pokušao da liši života optužene Đ. S. i K. B., i oštećenog Đ. D., to je sud precizirao izreku presude u osuđujućem dijelu (stav I izreke presude), na način što je dodao riječi "više lica" kao kvalifikatorne elemente krivičnog djela ubistvo iz čl.30 st.2 tač.6 KZ RCG koje se optuženom T. stavlja na teret, a u odnosu na optuženog V. J. precizirao radnju pomaganja zakonom određenu kao "stavljanje učiniocu na raspolaganje sredstava za izvršenje krivičnog djela", na koji način, po mišljenju suda, nije došlo do prekoračenja optužbe, jer su pomenute radnje optužnicom stavljene na teret optuženima T. i V.</span>
</p>
<p>&nbsp;</p>
<p>
<span>Optuženi T. D. i V. J. negiraju izvršenje krivičnih djela koje im se stavljaju na teret, u čemu potvrdu nalaze u odbrani optuženog K. P., što sud nije prihvatio jer su iste opovrgnute dokazima provedenim u toku postupka, te odbranama optuženih Đ. S. i K. B., o čemu je naprijed dato detaljno obrazloženje, i koje odbrane su, po mišljenju suda, usmjerene da optuženi umanje svoju krivicu, prikazujući da se predmetni događaj desio na sasvim drugačiji način, želeći na taj način da sebe oslobode krivične odgovornosti. Tako optuženi T., pored ostalog, u odbrani navodi da se nakon zadnjeg hica onesvjestio, pa ne zna šta se poslije toga dešavalo u lokalu i ko ga je odvezao u bolnicu, optuženi K. P. da je, od povrede koju je zadobio u predjelu grudi, izgubio svijest, a zatim osjetio da je pogođen u predjelu desne strane leđa, zbog čega se na tranutak osvijestio, podigao se iz fotelje i izašao iz lokala, a optuženi V. da je primijetio da je ranjen samo K., pa mu je zajedno sa troje-četvoro ljudi pomogao da se podigne, smjestio ga u svoje auto i odvezao ga u bolnicu, koje odbrane su međusobno protivrječene i opovrgnute su nalazom I dopunom nalaza vještaka medicinske struke B. B., i njegovim izjašnjenjima na glavnim pretresima, koji je naveo da su se optuženi T. i K., nakon zadobijanja povreda koje su kod njih konstatovane, mogli kretati, s tim što je optuženi K., morao brzo početi da gubi snagu i bez pomoći sa strane ne bi mogao duže vremena da ostane u stojećem stavu, izjavom svjedoka oštećenog Đ. D. koji je potvrdio da je optuženi T., nakon što je pucnjava prestala, pobjegao iz lokala, a za njim i optuženi V., koji se ponovo vratio u lokal govoreći da mu je ostao "okvir", koji je ovaj svjedok zaklonio nogom, nakon čega je optuženi V. iz lokala izveo optuženog K. i ubacio ga u auto svjedoka M. M., što na identičan način prikazuje i svjedok M. M. koji je izjavio da je svojim </span><span>vozilom, optužene T. i K., povezao do  bolnice, te da je optuženog V. vidio kada je došao ispred iste, gdje je V. došao svojim autom,te svjedok P. M. koji je izjavio da je nakon prestanka pucnjave iz lokala prvi izašao T., zatim K. i V., a kako je primijetio da su T. i K. povrijeđeni on i svjedok M. su im pomogli da uđu u auto M. i odvezli ih do bolnice, gdje su zatekli V. Svjedoci P. i M. su izjavli da kod optuženih T. i K. nijesu vidjeli oružje, ali imajući u vidu da se optuženi V., sa mjesta događaja, udaljio sa svojim vozilom, evidentno je da je oružje koje je upotrijebljeno u lokalu od strane optuženog T., nakon završetka pucnjave, ponovo završilo kod optuženog V., koji je imao dovoljno vremena i prostora da oružje skloni, pa se sa tog razloga i vratio u lokal kako bi pronašao izgubljeni okvir od pištolja.</span>
</p>
<p>&nbsp;</p>
<p>
<span>Ne stoje navodi branioca optuženog T. D. da isti nije ispalio projektil u pravcu Đ. D., koji se u tim trenucima nalazio u blizini klavijature, jer na tom mjestu nijesu pronađene čaure kalibra 7,65mm, koji pištolj je navodno imao T., da balistička putanja ovog projektila, kako je prikazano na skici lica mjesta, nikako ne može biti pozicija sa koje je optuženi T. ispalio projektil prema oštećenom Đ., posebno imajući u vidu povrede koje je Đ. zadobio, kod činjenice da je optuženi T. ranjen odpozadi i u lijevu i desnu ruku, pa se po braniocu postavlja pitanje kako je uopšte mogao da drži pištolj, pod pretpostavkom da ga je imao, te gdje se nalazio taj pištolj, obzirom da ga, zbog povreda koje je zadobio, nije mogao sa sobom ponijeti, te da nema logike da se čaure kalibra 7,65 mm nađu na prostoru donje sale, niti su to mogle biti pozicije sa kojih je T. navodno ispalio projektile u pravcu WC-a, a da je pištolj kalibra 7,65mm bio u stvari "na drugoj strani", i da je oštećeni Đ. D. slučajno ranjen projektilom 9mm, posebno što su na njegovim šakama pronađene  barutne čestice, a povrede je zadobio sa rastojanjem većeg od 1m, a ovo sa sledećih razloga.</span>
</p>
<p>&nbsp;</p>
<p>
<span>Naime, iz izvještaja o balističkom vještačenju br.2728/02 utvrđeno je da su na vještačenje dostavljena dva pištolja i to: pištolj marke "ČZ model …", kalibra 9mm, L., fabrički broj …, sa dva metka u šaržeru, koji je vlasništvo K. B., i pištolj marke "CZ …", kalibra 9mm P., fabrički broj …, sa tri metka u šaržeru, koji je vlasništvo Đ. S., koji pištolji su bili ispravni i iz kojih je pucano. Pored pomenutih pištolja, predmet vještačenja su bile i devet čaura, od kojih su četiri bile kalibra 7,65mm i ispaljene su iz istog vatrenog oružja-pištolja odgovarajućeg kalibra, iz kojeg pištolja je ispaljen i dio projektila 7,65 mm koji je bio znantno deformisan (na skici lica mjesta obilježen kao trag broj 23),dok je preostalih pet čaura kalibra 9 mm ispaljeno iz pištolja vlasništvo Đ. S., iz kojeg pištolja su ispaljena i dva projektila 9 mm koja su pronađena deformisana (na skici lica mjesta obilježen kao tragovi br.8 i 15), projektil 9 mm bez deformacija (na skici lica mjesta obilježen kao trag broj 16) i projektil 9 mm koji je pronađen u bolnici K. pored garderobe povrijeđenih, pa iz naprijed navedenog proizilazi da su u predmetnom događaju korišćena dva pištolja i to: pištolj marke "CZ …", kalibra 9mm P., vlasništvo optuženog Đ. S., što ovaj optuženi ne spori, i pištolj odgovarajućeg kalibra koji je koristio municiju 7,65 mm, a koji pištolj je shodno odbrani optuženih Đ. S. i K. B., te izjavi oštećenog Đ. D., koristio optuženi T. D.</span>
</p>
<p>&nbsp;</p>
<p>
<span>Iz dopunskog izvještaja o balističkom vještačenju br.B 02/13 i izjašnjenja vještaka balističke struke B. B., proizilazi da skica lica mjesta i fotoelaborat koji su urađeni na licu mjesta, sa aspekta kriminalističke tehnike imaju nedostatke, jer su na skici neki tragovi pogrešno uneseni, i nijesu unešeni svi tragovi koji su numerisani u legendi skice, a rastojanja pojedinih tragova od neke fiksne tačke mjerena su samo jednom koordinantom, dok se na fotoelaboratu ne vidi širi izgled lica mjesta i međusobna povezanost fiksiranih tragova, tako da isti nema svrhu za koju je namijenjen, a to je trajno fiksiranje činjenica utvrđenih na mjestu događaja, pa je iz tih razloga praktično beskoristan, pa kako se u objektu nalazilo puno inventara od kojeg su se čaure odbijale nakon ispadanja iz pištolja, a ne zna se kako </span><span>je bila usmjerena uzdužna osa cijevi pištolja iz koje su ispaljene čaure, to vještak sa sigurnošču nije mogao utvrditi stajne tačke za ispaljene čaure, osim da su sve čaure kalibra 9 mm D, koje su ispaljene iz pištolja vlasništvo Đ. S., ispaljene dok se lice koje puca nalazilo na gornjoj površini unutrašnjosti objekta, pri čemu se to lice kretalo, a sa sigurnošću se može zaključiti jedino da je čaura kalibra 9 mm, koja je na skici lica mjesta obilježena brojem 24, ispaljena iz prostora WC-a. Na osnovu rasporeda tragova kalibra 7,65 mm, vještak je zaključio da se lice koje je pucalo kretalo, s tim što su dvije čaure kalibra 7,65 mm, koje su na skici lica mjesta obilježene brojevima 2 i 3, ispaljene sa približno iste stajne tačke dok se lice koje puca nalazilo na donjoj površini unutar objekta, čaure kalibra 7,65 mm, koje su na skici lica mjesta obilježene brojevima 12 i 19, ispaljene su sa približno iste stajne tačke dok se lice nalazilo na gornjoj površini objekta, a projektil kalibra 7,65 mm, koji je na skici lica mjesta obilježen brojem 23, ispaljen je kada je uzdužna osa cijevi bila usmjerena ka prostoru WC-a. Vještak je, na osnovu fotografija br.17 i 19 iz fotoelaborata koji je sačinjen tokom uviđaja, na skici broj 1 dopunskog nalaza i mišljenja fiksirao trag br.10 (čaura kalibra 9 mm) u blizini stepeništa koje je razdvajalo gornji i donji dio sale, te trag broj 12 (čaura kalibra 7,65 mm) koji se nalazio na sjedalnom dijelu neke fotelje, ali se na fotografiji ne vidi koje fotelje i gdje se ista nalazi, pa je vještak zaključio da je to najvjerovatnije fotelja pored tragova broj 11 i 19 skice lica mjesta.</span>
</p>
<p>&nbsp;</p>
<p>
<span>Iz naprijed navedenog proizilazi da vještak, usled nedostataka na skici lica mjesta i fotoelaboratu, koji je bio praktično beskoristan, nije mogao sa sigurnošću utvrditi stajne tačke za sve ispaljene čaure, osim da su čaure kalibra 9 mm D ispaljene dok se lice koje je pucalo nalazilo na gornjoj površini unutrašnjosti objekta, pri čemu se to lice kretalo, te da je čaura kalibra 9mm D, koja je pronađena u WC-u, ispaljena sa tog prostora, čime se potvrđuje i odbrana optuženog Đ. S. da je sve projektile ispalio na prostoru gornjeg dijela lokala, od kojih jedan iz WC-a, a samo mjesto gdje su ispaljene čaure zatečene(osim one iz WC-a), ne može govoriti o položaju lica-stajnoj tački, sa koje su projektili ispaljeni, jer su se čaure, prilikom kontakta sa tvrdom površinom i inventarom u lokalu (stolovi i stolice), nakon ispadanja iz pištolja odbijale, a projektili su udarali u tvrdu površinu sa velikom brzinom i kinetičkom energijom pri čemu je dolazilo do njihovog rasprskavanja u više sekundarnih djelova čije su balističke putanje nepredvidive, kako je to prikazano na skici br. 3 i 4 dopunskog izvještaja o balističkom vještačenju. Na osnovu rasporeda tragova kalibra 7,65 mm jedino se može zaključiti da se lice koje je pucalo kretalo, a dvije od četiri čaure kalibra 7,65 mm, ispaljene su kada se to lice nalazilo na donjoj površini unutar objekta, što svakako ne dovodi u sumnju odbrane optuženih Đ. S. i K. B. koji su izjavili da je optuženi T., u pravcu WC-a, pucao sa prve stepenice između gornje i donje sale i koje stepenište se nalazi u neposrednj blizini "muzike", pa nije nemoguće da se čaure nađu na donjoj površini, kako je to prikazano na skici lica mjesta i skici broj 2 dopunskog nalaza i mišljenja, jer su čaure prilikom kontakta sa inventarom unutar lokala i tvrdom površinom odskakale do njihovog zaustavljanja, pri čemu su više odskakale one koje su pronađene na kamenoj podlozi (donja površina objekta), što je ovdje slučaj, kako je to objasnio vještak balističke struke, pri čemu se i "prva stepenica" može smatrati tom donjom površinom, koja je bila od kamena. Što se tiče čaura br.12 i 19 kalibra 7,65mm, vještak je naveo da su iste ispaljene dok se lice nalazilo na gornjoj površini objekta, i to sa približno iste stajne tačke, te da je projektil kalibra 7,65mm ispaljen kada je uzdužna osa cijevi bila usmjerena ka prostoru WC-a, ali stajnu tačku nije mogao sa sigurnošću odrediti, imajući u vidu da se u gornjem dijelu objekta nalazilo puno inventara od kojeg su se čaure odbijale nakon ispadanja iz pištolja, osim da su pomenute čaure ispaljene dok se lice koje puca nalazilo na gornjoj površini objekta, što svakako nije u suprotnosti sa odbranama optuženih Đ. S. i K. B., koji su izjavili da je optuženi T. iz pištolja pucao dok su se nalazili u gornjem dijelu objekta, a što je </span><span>potvrdio i svjedok oštećeni Đ. D., koga je optuženi T. pogodio projektilom koji je ispalio iz svog pištolja, i koji je izjavio da je u tom momentu stajao pored "muzike", licem okretnut prema optuženom T., a što nalazi potvrdu u dopunskom nalazu i  mišljenju vještaka balističke struke, odnosno da je svjedok oštećeni Đ. D., u trenutku nanošenja povrede, prema otvoru usta cijevi bio okrenut svojom prednjom stranom, a otvor usta cijevi je bio ispod nivoa ulazne rane, a što u svom nalazu i mišljenju konstatuje i vještak medicinske struke dr. B. B. koji je naveo, da je oštećeni u momentu povređivanja, bio okrenut više desnom i gornjom stranom grudnog koša ka otvoru usta vatrenog oružja, a smjer ove strijelne povrede je bio od naprijed i blago dolje ka pozadi i blago na gore, što je prikazano na šemi povreda koje je ovaj vještak priložio. </span>
</p>
<p>&nbsp;</p>
<p>
<span>Optuženi T. D. je kritičnom prilikom zadobio prostrelinu u predjelu završnog dijela leđa sa desne strane, prostrelinu na koži unutrašnje strane gornje trećine nadlaktice desne ruke, prostrelinu na koži korijena palca sa dlanene strane lijeve ruke i strijelnu povredu kože desne strane grudnog koša-zastrelinu. Evidentno je da su povrede koje zadobio optuženi T. nanešene projektilima ispaljenim iz pištolja vlasništvo Đ. S., koji nije sporio da je pucao u pravcu T., kako je to naprijed objašnjeno, pri čemu optuženi Đ. nije bio u potpunosti siguran kada je i koliko je projektila ispalio, osim da je iz WC-a ispalio jedan projektil, pri čemu je evidentno da optuženi T. nije bio u statičnom položaju, već je svoj položaj mijenjao, kako to proizilazi iz pomenutog nalaza i mišljenja. Nadalje, iz odbrane optuženog Đ. S. proizilazi da kada ih je optuženi K. odgurnuo, odskočio je u desnu stranu, izgubio oslonac, padajući na fotelje koje su bile pored, ali je uspio da se zaustavi na desnom koljenu, u kojem momentu se T. zarotirao ispred vrata WC-a koja su od njega (Đ.) bila udaljena 5-6m, sa pištoljem okrenutim u njegovom pravcu, kada je dva ili više puta, nije siguran, pucao u pravcu gdje se nalazio T., što bi se uklopilo u smjer ove strijelne povrede (u predjelu završnog dijela leđa), kako je opisuje optuženi Đ., koji je bio odpozadi i lako na gore, ka naprijed i lako na dolje, a povreda nadlaktice desne ruke nastala je u momentu kada je ova ruka bila odmaknuta od tijela, odnosno grudnog koša, a dejstvom istog projektila nastala je i strijelna povreda-zastralina kože desne strane grudnog koša, imajući u vidu da je optuženi T., kako to u odbrani navodi, začuo jedan pucanj a onda osjetio bol u nadlaktici desne ruke i u predjelu desne strane grudi, koje povrede su shodno vještaku mogle nastati od istog projektila, posebno što je optuženi T., kako to vještak objašnjava, mijenjao položaj tijela prilikom zadobijanja naprijed opisanih povreda, a što u svojoj odbrani navodi i optuženi Đ. koji izjavljuje da se optuženi T. zarotirao svojim tijelom, što svakako znači mijenjanje položaja i situacije u kojima je T. i leđima i licem bio okrenut optuženom Đ., pri čemu je bez uticaja redosljed nastanka naprijed opisanih povreda, kod nesumnjivo utvrđene činjenice da ih je nanio optuženi Đ.</span>
</p>
<p>&nbsp;</p>
<p>
<span>I pored povrede koju je zadobio u predjelu završnog dijela leđa optuženi T. se mogao kretati, jer nije došlo do oštećenja karličnih kostiju, a u šaci desne ruke je mogao držati vatreno oružje i ako je zadobio povredu na unutrašnjoj strani gornje trećine nadlaktice desne ruke, a sa razloga što je nervna struktura desne ruke, sposobnost mišića podlaktice i šake desne ruke, bila očuvana i shodno medicinskoj dokumentaciji nije bilo promjena, kako je to utvrđeno iz dopunskog nalaza i mišljenja i izjašnjenja vještaka medicinske struke. Sve i pod pretpostavkom da desnu ruku nakon povređivanja nije mogao koristiti, optuženi T. je jednostavno mogao prebaciti pištolj u lijevu ruku, jer se izjasnio da sve radnje može da obavlja lijevom rukom i ako je dešnjak. Zaključak suda je da postoji velika vjerovatnoća da je optuženi T., povredu koja je konstatovana kao prostrelina na korijenu palca lijeve ruke, zadobio poslednju, u momentu kada se nalazio pored "muzike", na prvom stepeniku, i kada </span><span>je optuženi Đ. iz WC-a, u njegovom pravcu, ispalio jedan projektil, jer je nakon toga pucnjava prestala.</span>
</p>
<p>
<span> </span>
</p>
<p>
<span>U koliko se pištolj tada nalazio u lijevoj ruci optuženog T., kada bi došlo do njegovog izbacivanja nakon zadobijanja ove povrede, a zbog povreda koje je prethodno zadobio nije se mogao sagnuti da ga pokupi, kako to proizilazi iz izjašnjenja vještaka medicinske struke sa glavnog pretresa, to u svakom slučaju ne bi dovelo u sumnju činjenicu da je optuženi T. lice koje je pucalo iz pištolja kalibra 7,62 mm, jer je evidentno da je pištolj mogao pokupiti optuženi V., koji se u lokal vratio da uzme šaržer koji mu je bio ispao, i koji je sam sa vozilom došao do bolnice u kojoj su dovezeni T. i K., pa je imao dovoljno i vremena i prostora da se oslobodi dokaza koji bi inkriminisali njega i njegove drugove. </span>
</p>
<p>&nbsp;</p>
<p>
<span>Optuženi Đ. S. i K. B. su izjavili da optuženi K. P., kritičnom prilikom nije imao pištolj, već su pištolje vidjeli kod optuženih T. D. i V. J., te da je optuženi T. D. lice koje je pucalo u pravcu optuženog K. B.  Nasuprot njima svjedok oštećeni Đ. D. je izjavio da je i optuženi K. P. imao pištolj, a dao mu ga je optuženi V., te da je optuženi V. lice koje je pucalo u pravcu optuženog K., u čemu je i jedina razlika odbrane optuženih Đ. i K., u odnosu na iskaz svjedoka oštećenog Đ. D.. Kako iz odbrane optuženih i iskaza saslušanih svjedoka proizilazi da su optuženom V., nakon što je ušao u lokal, prišli optuženi T. i K., a zatim i svjedok M. M. koji je pokušao da smiri optužene, nakon čega je T. iza pojasa optuženog V., koji je bio u dugačkom mantilu-jakni, izvadio jedan pištolj, dok je drugi izvadio optuženi V., obzirom na poziciju svjedoka oštećenog, činjenicu da su optuženi bili blizu jedan drugome kada su počeli da se vade pištolji, te brzina kojom se sve odigralo, moglo je da stvori pogrešan utisak kod oštećenog i da je optuženi K. došao u posjed pištolja. Navodi ovog svjedoka da je optuženi V. u pravcu K. ispalio projektil, po mišljenju suda su takođe rezultat subjektivnog doživljaja i pogrešne percepcije oštećenog, koja proizilazi iz činjenice da se radilo o više nego konfliktnoj situaciji u kojoj je došlo do prijetnji pištoljem, da je ispred WC-a bila gužva i da je u tom dijelu bilo slabo osvjetljenje. U ostalom dijelu njegov svjedočki iskaz je u potpunosti saglasan sa odbranama optuženih Đ. S. i K. B., te iskazima svjedoka u dijelu događaja o kojem su se sjedoci izjašnjavali, pa ove nesaglasnosti ne dovode u sumnju ostali dio svjedočkog iskaza oštećenog, a sa razloga koji su predhodno navedeni.</span>
</p>
<p>&nbsp;</p>
<p>
<span>Iz izvještaja o vještačenju "parafinskih rukavica" broj 2749/02 proizilazi da je, na šakama Đ. D. i Đ. S. dokazano prisustvo barutnih čestica, na osnovu kojih rezultata se nije mogla isključiti mogućnost da su ova lica rukovala vatrenim oružjem prije skidanja "parafinskih rukavica". Po vještaku hemijske struke, nakon ispaljenja metka iz vatrenog oružja, barutne čestice se rasipaju na daljini od oko 1m u prečniku i zadržavaju na prvoj prepreci na kojoj naiđu, ali zbog male specifične težine i male kinetičke energije, ne prijenjaju jakim silama na tu prepreku. Kako je nesumnjivo utvrđeno da optuženi Đ. S. iz svog pištolja ispalio pet projektila, shodno nalazu i objašnjenju vještaka hemijske struke, na njegovoj ruci i garderobi su morale ostati barutne čestice, pa kako je ovaj optuženi, nakon prestanka pucnjave, prvi prišao svom bratu D. koji je bio povrijeđen, i pomogao mu da dođe do kuhinje kako bi mu se ukazala pomoć, kako to proizilazi iz iskaza svjedoka Ž. V., M. D., P. Ž. i B. B., koji su optuženog i oštećenog, predhodno vidjeli kako stoje jedan pored drugog u kamenoj sali, a  logično je da je optuženi Đ. S. prvo prišao svom bratu koji je bio ranjen, te da je samim tim između njih dvojice bilo i fizičkog kontakta, na koji način je moglo doći do prenošenja barutnih čestica.</span>
</p>
<p>&nbsp;</p>
<p>
<span>Okolnost da su na rukama oštećenog Đ. pronađene barutne čestice, pored ostalog, po braniocu opt. T. ukazuje da se pištolj kalibra 7,65 mm nalazio na “drugoj strani”, a ne kod </span><span>optuženog T., što implicira da je ovaj pištolj bio kod oštećenog Đ. Ovakav zaključak nema uporište u provedenem dokazima, a sam po sebi je nelogičan i neprihvatljiv, jer bi iz istog proizilazilo da su optuženi Đ. S. i oštećeni Đ. D., koji su braća, pucali jedan na drugog, obzirom da je sa sigurnošču utvrđeno da je u WC-u pronađena čaura 9mm, koju je ispalio optuženi Đ., a u pravcu WC-a, gdje se ovaj opuženi nalazio sa K., ispaljen je projektil kalibra 7,65 mm, kako to proizilazi iz uviđajne dokunentacije izvještaja i dopune izvještaja o balističkom vještačenju,koja situacija je, po mišljenju suda, prosto nezamisliva.</span>
</p>
<p>&nbsp;</p>
<p>
<span>Odlučujući o visini kazne koji će izreći optuženima T. D. i V. J., sud  je cijenio sve okolnosti koje utiču da ista bude manja ili veća, pa je kao olakšavajuće okolnosti cijenio lične prilike optuženih, koje se ogledaju u tome da su optuženi, u vrijeme izvršenja predmetnog krivičnog djela, bili mlađa lica (optuženi T. je imao 28 godina, a optuženi V. 22 godine), da su se obojica u međuvremenu oženili i postali porodični ljudi, da je optuženi T. otac dvoje maloljetne djece, a optuženi V., koji se u međuvremenu razveo, takođe otac dvoje maloljetne djece, koju su po zakonu dužni da izdržavaju, da su zaposleni i da su vlasnici, i to optuženi T. preduzeća u K., a optuženi V. restorana u K. i P., protek vremena od izvršenja predmetnog krivičnog djela, koji se ne može pripisati krivici optuženih, okolnost da je djelo ostalo u pokušaju, i da je optuženi V. djelo izvršio putem pomaganja, u kojim situacijama zakon predviđa da se učinilac može blaže kazniti, te okolnosti da je optuženi T. i sam zadobio teške tjelesne povrede, koje okolnosti sud smatra osobito olakšavajućim, pa je optuženima izrekao kazne zatvora u trajanju od po 1 (jedne) godine, ispod granice propisane zakonom, jer smatra da su izrečene kazne u svemu srazmjerne težini izvršenog krivičnog djela i stepenu krivice optuženih, i predstavljaju onu mjeru koja je neophodno potrebna za postizanje svrhe kažnjavnja iz čl.33 KZ SRJ, a u okviru opšte svrhe izricanje krivičnih sankcija iz čl.5 KZ SRJ, odnosno da će se sa istima uticati na optužene, ali i na druge, da ubuduće ne čine krivična djela. </span>
</p>
<p>&nbsp;</p>
<p>
<span>Sud je cijenio okolnost da je optuženi T. D. ranije osuđivan i to sa dvije presude  iz 1997.godine i jednom iz 2001.godine, zbog istovrsnog i krivičnog djela sa elementima nasilja, kako to proizilazi iz izvoda iz kaznene evidencije od 01.07.2011.godine, ali ove okolnosti nije smatrao otežavajućim, jer je optuženi ova djela izvršio u jednom kratkom i određenom vremenskom periodu, kojem periodu pripada i izvršenje predmetnog krivičnog djela, a kako to prozilazi iz oznaka koje nose navedene presude (K.br.11/95, K.br.254/97 i K.br.38/98), pa kako u međuvremenu nije vršio nova krivična djela, kako to proizilazi iz pomenutog izvoda iz kaznene evidencije, to je očigledno da je to bio samo jedan period u kojem je pokazivao asocijalno ponašanje, ali koji je ostavio iza sebe. Iz izvoda iz kaznene evidencije na ime V. J. utvrđeno je da je osuđivan presudom Osnovnog suda Kotor iz 2009.godine, zbog krivičnog djela nasilje u porodici i porodičnoj zajednici, koje okolnosti sud nije smatrao otežavajućom, jer se ne radi o istovrsnom krivičnom djelu, s tim što je ova presuda uslijedila sedam godina nakon izvršenja predmetnog krivičnog djela, a optuženi ranije nije bio osuđivan.</span>
</p>
<p>&nbsp;</p>
<p>
<span>Shodno odredbi čl.50 KZSRJ, optuženom T. D., u izrečenu kaznu zatvora, uračunaće se i vrijeme provedeno u pritvoru od 26.10.2002 god. do 11.02.2002 god.</span>
</p>
<p>&nbsp;</p>
<p>
<span>Odluka o troškovima donijeta je shodno odredbi čl.226 i 229 ZKP-a, a isti se odnose na nagradu vještaku medicinske struke dr. B. B. u iznosima od 106,00 €, 82,50 €, 44,00 € i 44,00 €; vještaku hemijske struke I. A. u iznosima od 88,00 € i 55,00 €; vještaku trasološke struke K. D. u iznosu od 110,00 € i vještaku balističke struke B. B. u iznosima od 148,50 €, 330,00 € i 44,00 €, što ukupno iznosi 1.052,00 €, pa su optuženi obavezani da solidarno </span><span>uplate 2/5 pomenutih troškova što iznosi 420,80 €, imajući u vidu da su oglašeni krivim, dok je paušal odredjen imajući u vidu složenost i dužinu trajanja postupka, kao i imovinske prilike optuženih, što su sve dužni platiti Budžetu CG, u roku od 15 dana po pravosnažnosti presude, pod prijetnjom prinudnog izvršenja.</span>
</p>
<p>&nbsp;</p>
<p>
<span>Sud smatra da je optuženi Đ. S., krivično djelo koje mu se stavlja na teret izvršio u nužnoj odbrani, sa kojih razloga ga je oslobodio od optužbe, kako je to bliže precizirano u stavu II oslobađajućeg dijela izreke presude.</span>
</p>
<p>&nbsp;</p>
<p>
<span>Optuženi Đ. S. naveo je u odbrani da su kritične večeri, u noćnom klubu "A.", koji su držali on i optuženi K., kao gosti došli optuženi T. D., K. P. i V. J., koji je oko 04,00 časa napustio lokal, a optuženi T. i K. počeli da naručuju pjesme sve do 04,30 časova, kada je prestala muzika, da bi na molbu optuženog T., on i K., dozvolili da se ista pjesma opet otpjeva, nakon čega je muzika ugašena, ali je T. tražio od K. da mu se još jednom odsvira ista pjesma, a optuženi K. ga upozorio da ne smije kršiti kućni red i da očekuje dolazak patrole, nakon čega je T. i dalje insistirao, prijetećim tonom govoreći da mu  se mora pjevati pjesma koju on traži, pa kada je Đ. D. rekao da nema više muzike, optuženi K. je prišao D. i pokušao da ga udari glavom, što je spriječio otpuženi K. koji ga je povukao, a nakon toga se optuženi K. stalno zalijetao u pravcu optuženog K., ali je on uspio da spriječi da do kontakta dođe, za koje vrijeme je T. smirivao K. govoreći mu da ga neće ostaviti, a zatim pozvao nekog putem telefona i rekao mu da dođe i donese "utoke" i da ne pita ništa, a zatim im saopštio da će doći deset njegovih drugova i da će biti postrojavanja, pa će se onda vidjeti hoće li se svirati ili neće, u kojem dijelu odbranu optuženog Đ. S. potvrđuje optuženi K. B. navodeći da je, kritične večeri, optuženi V. oko 04,00 napustio lokal "A.", a optuženi T. nastavio da naručuje pjesme, a kada se prestalo sa "živom muzikom", jer je vrijeme davno bilo isteklo, T. je ponovo tražio da mu se pjeva ista pjesma, vičući na muzičara, kada se umiješao i rekao da se sa muzikom prestane, jer su muzičari, mimo radnog vremena, svirali još deset minuta, nakon čega je T. počeo da viče i da traži da mu se pjeva ista pjesma, u čemu mu se pridružio i optuženi K., ali kada ga je optuženi T. zamolio da mu se otpjeva ista pjesma, on je popustio i dozvolio muzičarima da je otpjevaju, ali da se sa tim završi, što su muzičari i uradili, nakon čega je T. nastavio da viče i da traži da mu i dalje svira muzika, pa je došlo do prepirke između njih dvojice, u koju se nije uključivao optuženi Đ., a kada je optuženi K. krenuo da udari glavom svjedoka Đ. D., on je to spriječio, tako što je K. povukao, a čuo je T. kako govori da ne zna što je napravio i na koga je ruku digao, te da neće biti živ za pola sata, za koje vrijeme se K. stalno "zalijetao" u njegovom pravcu, a T. je telefonirao nekom, mada ne zna koga je zvao i šta je pričao, ali su mu kasnije rekli da je u razgovoru pominjao "utoke", nakon čega im se T. obratio riječima da će sada da vide ko su oni, da će doći deset njegovih drugova, pa će se vidjeti hoće li muzika svirati i ko je gazda.</span>
</p>
<p>&nbsp;</p>
<p>
<span>Citirane navode odbrane optuženih Đ. S. i K. B. potvrđuje i svjedok oštećeni Đ. D. koji je naveo, da su u lokal ostali T. i K., a V. je isti napustio oko 04,00 časa, kada je prestala "živa muzika" i došlo do prepirke između K. sa jedne strane, i T. i K. sa druge strane, a sa razloga što su do 05,00 časova udovoljavali zahtjevima T. i K. da im se pjeva ista pjesma, pa se T. pobunio što muzike više nema i počeo da se prepire sa K., dok je njemu prišao optuženi K. i prislonio mu glavu na čelo, ali ga nije udario, nakon čega je K. povukao K., a njih dvojicu su razdvojili on i S. uz pomoć T.,  a optuženi K. se popeo u gornju salu, dok su mu K. i T. prijetili da ga neće živ ići kući, a T. je i putem telefona pozvao optuženog V.govoreći mu "J. dođi u A., ispala je neka frka, donesi utoke".</span>
</p>
<p>&nbsp;</p>
<p>
<span>I svjedoci koji su saslušani tokom postupka u bitnom istovjetno prikazuju dešavanja kritične večeri, pa je svjedok M. M. izjavio da su nakon prestanka muzike optuženi T. i K. tražili da im se pjeva i dalje, što je muzičar i uradio, a posle nekog vremena optuženi K. je rekao da se prestane sa muzikom, što je bio razlog da T. i K. ustanu, ali ne zna šta se dalje dešavalo jer je napustio lokal; svjedok P. M. koji je naveo da se sa muzikom prestalo oko 04,00 časa, jer je to bilo pravilo kuće, ali je optuženi T. i nakon prestanka tražio da mu se pjeva jedna pjesma, pa kada je Đ. S. rekao da muzike više nema jer se sa muzikom radilo do 04,00 sata, došlo je do prepirke između Đ. i T., i između K. i K., koji su u jednom trenutku bili u fizičkom kontaktu, ali do udaranja nije došlo, a K. je prethodno prilazio Đ. D., ali ni tu nije bilo udaranja, pri čemu je T. stalno govorio K. da ću mu platiti što mu je druga dirao, pokazujući mu rukom neki znak kao da će da puca u njega; svjedok J. B. koji je izjavio da su optuženi T. i K. naručivali pjesme, a kada je prestala "živa muzika" pozvali su pjevača da im otpjeva još jednu pjesmu, što je ovaj i uradio, nakon čega su i dalje nastavili da traže da im se svira ista pjesma, pa im je pjevač opet udovoljio, a kada je završio njih dvojica su opet zatražili od pjevača da im pjeva, što je bio i razlog da optuženi K. interveniše da se sa muzikom prestane i da mogu doći naredno veče, ali je optuženi T. i dalje insistirao da hoće muziku i da pjevač i dalje pjeva, za koje vrijeme je K. pokušavao da ih smiri, a kada je Đ. D. potvrdio da muzike više nema, optuženi K. mu je prišao i unio mu se u lice, stavljajući mu ruke oko vrata, ali nije bilo udaranja, pa je K., misleći da će da ga udari, K. uhvatio i odgurnuo, što je T. prokomentarisao da nije smio to da uradi, pa kada je K. otišao u gornji dio lokala T. mu je zaprijetio da neće dolaziti kući i nastavio sa K. da se zalijeće put K., nakon čega je prišao šanku i pozvao nekog putem telefona, a čuo je kako T. govori da taj neko dođe gore i ponese "ono" jer je ispala neka frka; svjedok Ž. V. koja je navela da su optuženi T. i K. nakon što su ostali sami u lokalu, tražili da im se i dalje pjeva određena pjesma, a u jednom trenutku vidjela je da je došlo do fizičkog kontakta između K. i K., ali ne zna da li je bilo udaranja; svjedok M. D., muzičar u lokalu "A.", koji je izjavio da se sa muzikom prestalo oko 04,00 časa, kada ga je jedan momak dva puta molio da mu otpjeva neku pjesmu, što je i učinio, i to nakon što je K., kao gazda lokala, dozvolio pa kako je ovaj momak i dalje tražio da mu se pjeva ova pjesma reagovale su gazde lokala K. i Đ. i ovom momku kazali da nema više muzike, pa je između njih došlo do prepirke; svjedok P. Ž. koji je takođe potvrdio da je muzika prestala oko 05,00 časova, jer je prethodno više puta ponavljanja jedna pjesma koju je tražio jedan momak, što je i bio razlog da dođe do koškanja, ali se situacija smirila, nakon čega je jedan od ovih momaka, sa prostora pored šanka, razgovarao sa nekim putem mobilnog telefona, ali nije čuo o čemu je razgovarao i sa kim, te svjedok B. B. koji je naveo da je kritične večeri bilo prepirke oko muzike između K. i K., u smislu "ima pjesme, nema pjesme", te da je bilo i guranja, ali nije bilo tuče i udaranja,  a prethodno je pjevač dva puta ponovio istu pjesmu koji su tražili optuženi T. i K., a optuženi T. je u jednom momentu i telefonirao, ali nije čuo razgovor, a kada je otišao u kuhinju čuo je prepirku I svađu, a kroz otvorena vrata je vidio da optuženi K. hoće da se tuče sa K., dok ih je razdvajao Đ. S. i T. D.</span>
</p>
<p>&nbsp;</p>
<p>
<span>Ponašanje optuženih T. i K. je bio razlog zbog kojeg je optužni Đ. S. rekao svom bratu Đ. D. da zaključa vrata od lokala, pa kada je na ista neko zakucao rekao je da se vrata ne otvaraju, jer je mislio da su u pitanju pijani gosti, da bi na instiranje optuženog T., optuženi Đ. rekao bratu da otvori vrata, govoreći T. da to radi zbog njega, da ne bi pomislio da ima nešto protiv njih, kada je u lokal ušao optuženi V., kako to proizilazi iz odbrane optuženog Đ. S., a što u bitnom potvrđuje optuženi K. B. navodeći da je S. rekao D. da se vrata zaključaju, a zatim pozvao T. da popiju piće, nakon čega se čulo kucanje na vratima, ali S. nije htio da otvori govoreći da su to vjerovatno pijani gosti, ali kako je lupanje na vratima potrajalo rekao je D. da se vrata otvore, nakon čega je u lokal ušao V., a koje činjenice </span><span>proizilaze i iz iskaza svjedoka oštećenog Đ. D. koji je izjavio da mu je S. rekao da zatvori vrata od lokala, a onda pozvao prisutne da piju i vesele se, te da je on vrata otvorio jer mu je to S. rekao, kada je ušao okrivljeni V.; iskaza svjedoka M. M. koji je vidio kada je optuženi V. ušao u lokal; svjedoka P. M. koji je potvrdio da su tokom prepirke u lokalu vrata bila zatvorena, a čuo je kada je neko pokucao i prokomentarisao da je to možda patrola policije, a nakon što je neko vrata otvorio u lokal je ušao optuženi V.; svjedoka J. B. koji je naveo da otuženi Đ. S. rekao D. da se vrata zaključaju, za koje vrijeme je trajala prepirka, a optuženi K. se stalno zalijetao u pravcu K., a čuo je i kucanje na vratima koja je prvo htio da otvori T., pa kako su bila zaključana, S. je rekao D. da se vrata otvore; svjedoka M. D. koji je vidio momka koji je ušao u lokal, pitajući šta je bilo, da bi se zatim napravila "gužva"; svjedoka P. Ž. koji je čuo da je Đ. S. rekao D. da se zaključaju vrata nakon onog telefonskog razgovora T., na koja vrata je, posle desetak minuta, neko zakucao, i koja S. u početku nije htio da otvori, ali je na kraju rekao D. da se vrata otvore, a u lokal je ušao jedan crni momak kojeg ne poznaje, te svjedoka B. B. koji je čuo kada su se otvorila vrata lokala i vidio kada je ušao jedan crni momak.</span>
</p>
<p>&nbsp;</p>
<p>
<span>Nakon što je u lokal ušao optuženi V. J., optuženi T. mu je prišao i pitao ga "jesi li donio", a zatim uzeo pištolj koji se nalazio u predjelu lijeve strane pojasa optuženog V., koji je bio niklovan tzv. "s.-b.", a drugi pištolj  marke "CZ …",  izvadio je V., koje pištolje su odmah repetirali, kako to u svojoj odbrani predstavlja optuženi Đ. S., a potvrđuje optuženi K. B., navodeći da su optuženom V. prišli optuženi T. i K., i da je T. sa lijeve strane pojasa V. potegao niklovani pištolj marke "B.", a V. pištolj crne boje koji mu je bio sa desne strane, koje pištolje su repetirali, a što proizilazi i iz iskaza svjedoka Đ. D. koji je izjavio da je optuženi T. iza pojasa V. izvadio pištolj sive boje, a V. pištolj crne boje "CZ, koje pištolje su repetirali; svjedoka J. B. koji je iz kuhinje čuo raspravu, a zatim repetiranje dva pištolja, te svjedoka P. Ž. koji je iz gornje sale čuo repetiranje pištolje, što je bio razlog da sa M. uskoči u WC.</span>
</p>
<p>&nbsp;</p>
<p>
<span>Nakon što su repetirali pištolje optuženi T. je svoj pištolj usmjerio u pravcu nogu optuženog Đ. S. govoreći mu da ne mrda, dok su se optuženi K. i optuženi V. koji imao pištolj u ruci, uputili prema optuženom K. koji se nalazio u gornjoj sali i povlačio se prema WC-u, sa kojeg mjesta se čula galama, što je bio i razlog da T. otrči u gornju salu, kada je optuženi Đ., iz torbice koja mu se nalazila za šankom, izvadio pištolj marke "CZ …", kalibra 9mm, fabrički broj … i sa istim se uputio prema mjestu gdje su se nalazila naprijed pomenuta lica, repetirajući svoj pištolj i govoreći optuženom V. da bace oružje, jer je ovaj, zajedno sa T. i K., bio praktično "na K.", u kojem momentu je T. ispalio jedan hitac u pravcu K., ali ga nije pogodio, a K. je svu trojicu odgurnuo od sebe,  kada se začuo i drugi hitac od kojeg je "zastenjao" Đ. D., a optuženi Đ. S., koji je od ovog guranja pao u fotelju srednju u redu dočekavši se na desno koljeno, ispalio dva a moguće i više projektila, u pravcu T. i K., nakon čega se sa Krivokapićem povukao u prostorije WC-a, u kojem pravcu je ispaljeno više projektila, a Đ. S. je ispalio jedan projektil u  pravcu T. koji se tada nalazio na prvoj stepenici do muzike, nakon čega je pucnjava prestala, a koje činjenice proizilaze iz odbrane optuženog Đ. S., i koje u bitnom istovjetno predstavlja optuženi K. B. koji je izjavio da je optuženi V. repetirao pištolj i sa optuženim K. pošao na njega, dok se on povlačio prema toaletu kome je bio okretnut leđima, govoreći im da se maknu od njega, da bi iz kamene sale, sa pištoljem u ruci, pritrčao i optuženi T. i krenuo na njega, pa je on svu trojicu uhvatio i tijelom krenuo na njih, kada je začuo jedan pucanj, ali nije vidio ko je pucao, pa je svu trojicu zgrabio i bacio na lože sa strane, nakon čega je čuo još jedan pucanj, a zatim se povukao sa Đ. S. u prostorije WC-a, u kojem pravcu se pucalo jer su meci udarali u pločice i vrata, a optuženi Đ. je iz WC-a pucao jednom ili dva puta u pravcu klavijatura, što u jednom </span><span>dijelu potvrđuje i svjedok oštećeni Đ. D. koji je izjavio da je optuženi T., nakon što je pištolj repetirao, isti usmjerio u pravcu S. nogu, a K. i V. su se uputili u pravcu gornje sale gdje je bio K., pa je za njima krenuo i T., nakon čega je S. iz torbice izvadio pištolj i krenuo za optuženima, a on za svojim bratom, stajući pored klavijature, sa kojeg mjesta je vidio optuženog K. koji se povlačio unazad prema WC-u govoreći "nemoj D., nemoj D.", dok su prema njemu išli T., K. i V., da ih je optuženi K. odgurnuo, te da je optuženi T. pucao u njegovom pravcu i pogodio ga u desno rame, a nakon toga je čuo još dva- tri pucnja i vidio optuženog T. koji se spuštao iz gornje sale i puca u pravcu WC-a, a zatim je pobjegao; svjedok M. M. koji je ispred lokala čuo pucnje, ali ne zna koliko je hitaca ispaljeno; svjedok P. M. koji je čuo jedan pucanj, a nakon toga još dva, a zatim još pet-šest hitaca; svjedok J. B. koji je izjavio da je nakon repetiranja čuo jedan pucanj nakon toga još dva-tri, a na kraju je vidio Đ. D. koji je bio povrijeđen u predjelu ramena; svjedok Ž. V. koja je iz kuhinje čula pucnje, te kasnije vidjela Đ. D. koji je bio ranjen; svjedok M. D. koji je prethodno vidio K. kako se unazad povlači prema gornjoj sali, a iz WC-a je čuo pucnjavu koja je dolazila iz sale, a nakon toga iz WC-a, a čuo je i povike da je neko ranjen; svjedoka P. Ž. koji je iz WC čuo prepirku i svađu, zatim pucnjavu koja je dolazila iz sale i WC-a i svjedok B. B. koji je vidio kada su se T., K. i V. zaletjeli u pravcu K. koji se nalazio u gornjoj sali, a iz kuhinje je čuo jedan, zatim dva pucnja, a nakon toga i čitavu seriju pucnjeva.</span>
</p>
<p>&nbsp;</p>
<p>
<span>Činjenično stanje koje proizilazi iz odbrane optuženih Đ. i K., te iskaza naprijed navedenih svjedoka, potvrđuje se i zapisnikom o uviđaju Kri.br.417/02 u kojem je konstatovano da se predmetni događaj desio dana 26.10.2002.godine, u ranim jutarnjim časovima, u noćnom klubu "A." koji se nalazio u naselju Š. – K. i koji se sastojao od dvije veće prostorije tzv. kamene sale sa visokim stolovima i stolicama, i gornjim dijelom lokala koji je bio uzdignut za dva stepenika i koji je bi zastrt plavim etisonom, u kojem su se nalazili stolovi sa foteljama, a po desnoj strani stepeništa klavijatura, dok se toalet nalazio gledano pravo od pomenute klavijature, kojom prilikom je zatečeno više tragova u vidu pištoljskih čaura, zrna od metaka i košuljica od projektila, što je sve prikazano u fotodokumentaciji i skici lica mjesta, te konstatovano službenim zabilješkama MUP-a RCG CB Kotor, iz kojih proizilazi da su tokom uviđaja, pored navedenog, zatečena dva pištolja i to: pištolj marke "CZ …", fabrički broj …, kalibra 9m P., sa okvirom sa tri metka, vlasništvo Đ. S. i pištolj marke "CZ …", fabričkog broja …, kalibra 9mm i okvir sa dva metka, vlasništvo K. B., koji pištolji su oduzeti od optuženih, kako je to konstatovano u potvrdama o privremeno oduzetim predmetima. U uviđajnoj dokumentaciji dalje je navedeno, da je na licu mjesta zatečen i okvir od pištolja sa devet metaka, kalibra 9mm, a svi tragovi koj su konstatovni tokom uviđaju, izuzeti su i konstatovani u izvještaju o kriminalističko-tehničkom pregledu lica mjesta i bili su predmet vještačenja.</span>
</p>
<p>&nbsp;</p>
<p>
<span>Iz izvještaja o balističkom vještačenju broj 2728/02 utvrđeno je da je predmet vještačenja bilo devet čaura, od kojih su četiri bile kalibra 7,65mm i ispaljene su iz istog vatrenog oružja, iz kojeg je ispaljen i dio projektila kalibra 7,65mm koji je bio težine 3,1gr, s tim što su ove čaure ispaljene dok se lice kretalo, a vještak sa sigurnošću nije mogao da utvrdi stajne tačke, jer se u objektu nalazilo puno inventara od kojeg su se čaure odbijale nakon ispadanja iz pištolja, a donji dio objekta je bio popločan kamenom, pa su čaure po toj površini više odskale, kako to proizilazi iz dopunskog izvještaja o balističkom vještačenju broj B02/13 i izjašnjenja vještaka balističke struke B. B. Preostalih pet čaura koje su bile predmet ovog vještačenja, ispaljeno je iz pištolja marke "CZ …", kalibra 9mm P., fabričkog broja …, vlasništvo Đ. S., iz kojeg pištolja su ispaljena i dva deformirsana projektila, jedan projektil bez mehaničkih deformacija i projektil koji je pronađen u bolnici K. pored garderobe povrijeđenih, a svi projektili su ispaljeni dok se lice koje je pucalo nalazilo na gornjoj površini </span><span>objekta i ispaljeni su sa više pozicija, dok se to lice kretalo, s tim što se sa sigurnošću može zakjučiti jedino da je čaura koja je pronađena u prostorijama WC-a, ispaljena sa tog dijela, kako je to utvrđeno iz pomenutog izvještaja o balističkom vještačenju i dopune istog, a čime se potvrđuju i navodi odbrane optuženog Đ. S. da je sve projektile ispalio dok se nalazio na gornjoj površini objekta, te da je iz WC-a ispalio jedan projektil, a da drugi nije mogao ispaliti jer mu je pištolj bio zaglavljen, pa ga je ponovo repetirao, a što nalazi potvrdu u uviđajnoj dokumentaciji u kojoj je konstatovano da je u WC-u, pored čaure kalibra 9mm, zatečen i metak istog kalibra, na kome je postojao veoma slab trag udarne igle, što znači da je pokušano ispaljenje projektila iz tog metka, ali da do istog nije došlo, nakon čega je isti izbačen iz ležišta, tzv.radnjom repetranja, kako je to objasnio vještak balističke struke.</span>
</p>
<p>&nbsp;</p>
<p>
<span>Za šaržer koji je ispao optuženom V. J., i koji je po kazivanju optuženih i svjedoka oštećenog kod sebe imao pištolj crne boje "CZ …", vještačenjem je utvrđeno da je u istom bilo devet metaka kalibra 9mm, a šaržer je bio od pištolja "CZ …", kalibra 9mm P.,  dok je vještak pojasnio da je uobičajeni žargonski termin za pištolje kalibra 7,65 mm "s." (pištolj koji je imao optuženi T.), kako pomenute pištolje i opisuju optuženi Đ.  i K.</span>
</p>
<p>&nbsp;</p>
<p>
<span>Optuženi T. D. je kritičnom prilikom zadobio prostrelinu u predjelu završnog dijela leđa sa desne strane, prostrelinu na koži unutrašnje strane gornje trećine nadlaktice desne ruke, prostrelinu na koži korijena palca sa dlanene strane lijeve ruke i strijelnu povredu kože desne strane grudnog koša-zastrelinu. Evidentno je da su povrede koje zadobio optuženi T. nanešene projektilima ispaljenim iz pištolja vlasništvo Đ. S., koji nije sporio da je pucao u pravcu T., kako je to naprijed objašnjeno, pri čemu optuženi Đ. nije bio siguran kada je i koliko je projektila ispalio, osim da je iz WC-a ispalio jedan projektil, pri čemu je evidentno da optuženi T. nije bio u statičnom položaju, već je svoj položaj mijenjao, kako to proizilazi iz pomenutog nalaza i mišljenja. Nadalje, iz odbrane optuženog Đ. S. proizilazi da kada ih je optuženi K. odgurnuo, odskočio je u desnu stranu, izgubio oslonac, padajući na fotelje koje su bile pored, ali je uspio da se zaustavi na desnom koljenu, u kojem momentu se T. zarotirao ispred vrata WC-a koja su od njega (Đ.) bila udaljena 5-6m, sa pištoljem okrenutim u njegovom pravcu, kada je dva ili više puta, nije siguran, pucao u pravcu gdje se nalazio T., pa je u toj situaciji, u momentu ispaljivanja projektila, optuženi T. u jednom trenutku morao biti i leđima okrenut optuženom Đ. u toku tog rotiranja, kada je i zadobio povredu u predjelu leđa sa desne strane, što bi se uklopilo i u smjer ove strijelne povrede kako je opisuje optuženi Đ., koji je bio odpozadi i lako na gore, ka naprijed i lako na dolje. Povredu u predjelu nadlaktice desne ruke, T. je zadobio kada je ova ruka bila odmaknuta od tijela, a dejstvom istog projektila nastala je i strijelna povreda-zastralina kože desne strane grudnog koša, imajući u vidu da je optuženi T., kako to u odbrani navodi, začuo jedan pucanj a onda osjetio bol u nadlaktici desne ruke i u predjelu desne strane grudi, koje povrede su, shodno vještaku, mogle nastati od istog projektila, posebno što je optuženi T., kako to vještak objašnjava, mijenjao položaj tijela prilikom zadobijanja naprijed opisanih povreda, a što u svojoj odbrani navodi i optuženi Đ. koji izjavljuje da se optuženi T. zarotirao svojim tijelom, što svakako znači mijenjanje položaja, pri čemu bi bio bez uticaja redosljed nastanka naprijed opisanih povreda, kod nesumnjivo utvrđene činjenice da ih je nanio optuženi Đ.</span>
</p>
<p>&nbsp;</p>
<p>
<span>I pored povrede koju je zadobio u predjelu završnog dijela leđa, optuženi T. se mogao kretati, jer nije došlo do oštećenja karličnih kostiju, a u šaci desne ruke je mogao držati vatreno oružje i ako je zadobio povredu na unutrašnjoj strani gornje trećine nadlaktice desne ruke, a sa razloga što je nervna struktura desne ruke, sposobnost mišića podlaktice i šake desne ruke, bila očuvana i shodno medicinskoj dokumentaciji nije bilo promjena, kako je to utvrđeno iz dopunskog nalaza i mišljenja i izjašnjenja vještaka medicinske struke. Sve i </span><span>pod pretpostavkom da desnu ruku, nakon povređivanja, nije mogao koristiti, optuženi T. je jednostavno mogao prebaciti pištolj u lijevu ruku, jer se izjasnio da sve radnje može da obavlja lijevom rukom i ako je dešnjak. Povredu koja je konstatovana kao prostrelina na korijenu palca lijeve ruke, optuženi T. najvjerovatnije je zadobio poslednju, u momentu kada se nalazio pored "muzike", na prvom stepeniku, jer kada je optuženi Đ. iz WC-a, u njegovom pravcu, ispalio jedan projektil, tada je i prestala pucnjava.</span>
</p>
<p>&nbsp;</p>
<p>
<span>U koliko je i došlo do izbacivanja pištolja iz ruke T., a nakon zadobijanja ove povrede, a da se zbog povreda koje je prethodno zadobio nije mogao sagnuti da ga pokupi, kako to proizilazi iz izjašnjenja vještaka medicinske struke sa glavnog pretresa, to ne dovodi u sumnju činjenicu da je optuženi T. lice koje je pucalo iz pištolja kalibra 7,62 mm,  a pomenuti pištolj je iz lokala mogao odnijeti optuženi V., koji se u lokal vraćao da pokupi šaržer koji mu je bio ispao, i koji je sam sa vozilom došao do bolnice u kojoj su dovezeni T. i K., pa je imao dovoljno i vremena i prostora da se oslobodi dokaza koji bi inkriminisali njega i njegove drugove, posebno što se nakon toga udaljio sa lica mjesta i kasnije duže vremena bio nedostupan državnim organima, zbog čega je za istim u fazi istrage, bila raspisana i potjernica.</span>
</p>
<p>&nbsp;</p>
<p>
<span>Optuženi K. P., u predmetnom događaju, je zadobio prostrelinu u predjelu prednje lijeve strane grudnog koša gdje se nalazio ulazni otvor, dok je na koži lijeve strane grudnog koša, tzv.srednjoj pazušnoj liniji, bio izlazni otvor, a povreda je nanesena kada je svojom prednjom lijevom stranom bio okrenut ka otvoru usta cijevi vatrenog oružja iz kojeg je projektil ispaljen, a smjer strijelne povrede je od naprijed i desno, ka pozadi i lijevo, gotovo horizontalno, kako je to utvrđeno iz medicinske dokumentacije na ime optuženog, nalaza i mišljenja vještaka medicinske struke i dopune istog, pa je ova povreda mogla nastati na način kako to opisuje optuženi Đ. S. u trenutku kada se optuženi K., sa optuženim T., zarotirao u njegovom pravcu, i bio mu licem okrenut, i kada je optuženi Đ. ispalio projektile prema mjestu gdje su se ovi optuženi nalazili, oslanjajući se na desno koljeno, što znači da je K. lijevom prednjom stranom grudnog koša, bio blago okrenut prema licu koje ispaljuje perojektil,a otvor usta cijevi se nalazio udesno i naprijed od tijela povrijeđenog K., ukoliko je tijelo bilo u stojećem položaju, što proizilazi iz nalaza i mišljenja vještaka balističke struke, s tim što je ova balistička putanja mogla biti i horizontalna, ukoliko je tijelo bilo savijeno naprijed,  kako je to u dopuni nalaza i mišljenja i izjašnjenju na glavnom pretresu objasnio vještak balističke struke, a što bi odgovaralo navodima odbrane optuženog Đ., kada opisuje kako je i prema kome je isplio projektile, imajući u vidu da su optuženi K. i T. prethodno bili odgurnuti od strane optuženog K., i u tom rotiranju zasigurno i mijenjali polažaj tijela.</span>
</p>
<p>&nbsp;</p>
<p>
<span>Iz izvještaja o trasološkom vještačenju br. 2734/02 i izvještaja o daljini pucanja br.2748/02, utvrđeno je da su oštećenja koja su konstatovana na prednjoj strani odjeće K. P., a što odgovara povredi u predjelu prednje lijeve strane tijela, najvjerovatnije nastalo od projektila iz vatrenog oružja sa rastojanja usta cijevi od oko 40 cm, jer je u okolini istih dokazano prisustvo barutnih čestica, pa iz navedenog proizilazi da je prilikom ispaljivanja projektila od strane optuženog Đ., u onom rotiranju koje opisuje ovaj optuženi, K. bio više odgurnut i samim tim i bliži optuženom Đ. od optuženog T. na čijoj odjeći nije dokazno prisustvno barutnih čestica pri čemu su usta cijevi bila na rastojanju većem od 90 cm, što u svakom slučaju ne isključuje mogućnost da je do povređivanja T. i K. došlo na način kako to opisuje optuženi Đ., posebno imajući u vidu da se radi o dinamičnom događaju, koji se odigrao u kratkom vremenskom periodu, u kojem su se učesnici istog kretali i mijenjali svoj položaj i kojom prilikom je ispaljeno devet projektila, koji su istovremeno udarali o tvrdu površinu sa </span><span>velikom brzinom i kinetičkom energijom, tako da je došlo do njihovog rasprskavanja i nepredvidivih balističkih putanja (tzv.rikošet).</span>
</p>
<p>&nbsp;</p>
<p>
<span>U momentu zadobijanja povreda u predjelu lijeve strane grudnog koša optuženi K. je mogao da se zanese ka svojoj lijevoj i više zadnjoj strani, kako to proizilazi iz izjašnjenja vještaka medicinske struke, pa bi u toj situaciji postojala mogućnost da je u momentu ispaljivanja drugog projektila, licu koji je isti ispalio,K. bio okrenut svojom desnom bočnom stranom, kada je i zadobio prostrelinu u desnom slabinskom predjelu, gdje se nalazio ulazni otvor, a izlazni je bio sa prednje desne strane grudnog koša, a ova povreda je nastala kada je povrijeđeni desnom i više slabinskom regijom bio okrenut ka otvoru usta cijevi vatrenog oružja, pri čemu je smjer strijelene povrede bio odozdo na gore, pa je otvor usta cijevi bio ispod nivoa ulazne rane, što i odgovara položaju iz kojeg je optuženi Đ. ispalio projektile u pravcu K. i T., a koje zaključke je sud izveo na osnovu kazivanja optuženog Đ., izvještaja o balističkom vještačenju, dopune istog, nalaza i mišljenje i dopune nalaza vještaka medicinske struke, a što su vještaci objasnili na glavnom pretresu.</span>
</p>
<p>&nbsp;</p>
<p>
<span>Nakon ispaljivanja projektila u pravcu optuženih T. i K., optuženi K. i Đ. su se povukli u prostorije WC-a pokušavajući da se zaklone iza štoka od vrata, kada je u njihovom pravcu ispaljeno "dosta" metaka, koji ih nijesu pogodili, a sa tog prostora Đ. je pokušao da puca, ali mu je pištolj bio zaglavljen, što je primijetio i optuženi T. koji je sa uperenim pištoljem išao prema njima, pa je u pravcu T., nakon što je odglavio pištolj, ispalio jedan metak (peti), nakon čega je pucnjava prestala, kako to u odbrani navodi optuženi Đ., a u bitnom potvrđuje i optuženi K., koji se bio povukao do ulaza WC-a kada mu je prišao Đ. i ugurao ga u isti, i koji je čuo da se puca, ali ko je pucao i u kojem pravcu ne zna, te da su se on i S. nalazili između umivaonika i štoka od vrata, kada se pucalo u pravcu WC-a jer je vidio da meci udaraju u pločice i vrata, a S. je u jednom momentu repetirao pištolj i pucao u pravcu klavijature, kada je pucanjava prestala, u kojem dijelu se odbrana optuženih potvrđuje i iskazom svjedoka oštećenog Đ. D. koji je izjavio da je T. pucao u pravcu WC-a, ispaljujući dva hica, svjedoka M. D. koji je čuo pucanjavu koja dolazila prvo iz sale, a zatim iz WC-a, što na identičan način izjavljuje i svjedok P. Ž., a koje činjenice proizilaze iz uviđajne dokumentacije u kojoj je konstatovano da je u prostorijama WC-a pronađena jedna čaura i jedan projektil kalibra 9mm, koji potiču od pištolja koji je oduzet od optuženog Đ. S., a sa sigurnošću se može zaključiti da je čaura pronađena u WC-u (br.24 na skici lica mjesta) ispaljena iz tog prostora, dok je na metku koji je pronađen na istom mjestu, konstatovan slab trag udarne igle, što znači da je opaljenje pokušano ali do istog nije došlo, nakon čega se metak repetiranjem izbacio iz ležišta, kako je to objasnio vještak balističke struke potvrđujući odbranu optuženog Đ., a da je iz pištolja kalibra 7,65mm pucano u pravcu WC-a, proizilazi iz dopune nalaza i mišljenja vještaka balističke struke, konkretno skice broj 4 na kojoj su prikazana mjesta pronalaženja djelova projektila koji su bili nepodobni za identifikaciji jer su udarali o tvrdu površinu  sa velikom brzinom i kinetičkom energijom, te da je došlo do njihovog rasprskavanja u više sekundarnih djelova čije su balističke putanje bile nepredvidive, te skici br. 2 na kojoj se vidi da je projektil, koji je na skici lica mjesta obilježen brojem 23, ispaljen kada uzdužna osa cijevi bila usmjerena ka prostoru WC-a, a što je moglo kod optuženih Đ. i K., kao i kod svjedoka koji su se izjašnjavali o predmetnom događaju, da stvori utisak da je ispljeno "dosta projektila", pa i da se različito izjašnjavaju o dinamici "pucanja",jer su se projektili udarom o tvrde površine rasprskavali, pa je dolazilo do tzv.rikošeta.</span>
</p>
<p>&nbsp;</p>
<p>
<span>Prednje utvrđeno činjenično stanje nesumnjivo ukazuje da je optuženi Đ. S., kritičnom prilikom, od sebe, od svog brata svjedoka-oštećenog Đ. D. i optuženog K. B., odbijao </span><span>neskrivljeni istovremeni protivpravni napad optuženih T. D. i K. P., a radnje koje su u tom pravcu preduzimali optuženi T. i K. su bile takve, da je u odnosu na optuženog Đ., oštećenog Đ. D. i optuženog K., taj napad bio stvaran i ozbiljan, I nije se na drugi način mogao uspješno odbiti. Naime, incidentnu situaciju prouzrokovali su optuženi T. i K., koji su nakon prestanka muzike i završetka radnog vremena u lokalu "A.", insistirali da im muzičar svira istu pjesmu više puta, ponašajući se pri tome bahato i nasilnički, iako su im prethodno gazde lokala, optuženi Đ. i K., udovoljavali pa je muzičar pjesmu koju su tražili svirao nekoliko puta i nakon isteka radnog vremena, zbog čega je i došlo do prepirke optuženih T. i K. sa optuženim K., a u jednom momentu optuženi Knežević je bio i u fizičkom kontaktu sa oštećenim Đ. D., I ako tokom  istog nije bilo udaranja, kada je optuženi T. prijetio optuženom K. govoreći mu da neće živ ići kući, pokazujući rukom neki znaka kao da će da puca iz pištolja, a zatim putem telefona pozvao optuženog V. govoreći mu da je u lokalu izbila frka i da donese "utoke", a zatim kazao da će doći deset njegovih drugova, da će biti postrojavanja i da će se vidjeti hoće li svirati ili neće, za koje vrijeme je optuženi Đ. pokušavao da ih smiri, razvajajući ih i na taj način sprečavao da ne dođe do fizičkog obračuna između prisutnih, pa je u jednom trenutku T. i K. pozvao da sjede, piju i vesele se, nakon čega je optuženi T. naručio piće za čitavu kafanu. Neposredno zatim u kafanu je došao optuženi V. koji je sa sobom donio dva pištolja, od kojih je jedan uzeo optuženi T. repetirao ga i usmjerio u pravcu nogu optuženog Đ. govoreći mu da ne mrda, za koje vrijeme je optuženi V., prethodno repetirajući svoj pištolj, zajedno sa optuženim K. krenuo u pravcu optuženog K., koji se nenaoružan povlačio prema prostorijama WC-a, a optuženima se pridružio i T., pa su njih trojica (K., V. i T.) nasrnuli na optuženog K., kada je optuženi Đ., nakon odlaska optuženog T., iz torbice koju je držao za šankom izvadio pištolj marke "CZ …" i krenuo prema gornjem dijelu lokala (gornja sala) pozivajući optuženog V. da bace oružje, kada je optuženi T., u pravcu optuženog K., ispalio jedan projektil, koji ga nije pogodio, a drugi u pravcu oštećenog Đ. D. nanoseći mu laku tjelesnu povredu-prostrelinu u predjelu gornje desne strane grudnog koša, pa je optuženi Đ., da bi od optuženog K. i oštećenog Đ. D., odbio istovremeni protivpravni napad, u pravcu optuženog T. i K. ispalio četiri projektila, kojom prilikom je optuženi K. zadobio tješku tjelesnu povredu u vidu prostrelina lijeve strane grudnog koša i desnog slabinskog predjela, a optuženi T. tešku tjelesnu povredu u vidu prostreline završnog dijela leđa sa desne strane, prostrelinu u predjelu gornje trećine nadlaktice desne ruke i zastrelinu desne strane grudnog koša, nakon čega su se optuženi Đ. i K. povukli u prostorije WC-a, kada je optuženi T. u njihovom pravcu ispalio dva projektila, koja ih nijesu pogodila, a optuženi Đ. da bi od sebe i od optuženog K. odbio istovremeni protivpravni napad optuženog T., u pravcu istog ispalio jedan projektil nanoseći mu prostrelinu u predjelu korijena palca lijeve ruke, sa dlanene strane, kada je i došlo do prestanka pucnjave i napuštanja lokala od strane optuženih T., K. i V.</span>
</p>
<p>&nbsp;</p>
<p>
<span>Optuženi V., K. i T. su preduzetim radnjama pokazali spremnost da se fizičkim putem i upotrebom vatrenog oružja obračunaju sa optuženima Đ. i K., kada su njih trojica fizički nasrnuli na optuženog K., u čemu je optuženi T. bio posebno istrajan i uporan na način što je iz pištolja kalibra 7,65 ispalio četiri projektila, i to u pravcu K., oštećenog Đ., a zatim u pravcu optuženih Đ. i K., kako je to naprijed objašnjeno, a koje okolnosti su davale pravo optuženom Đ. na odbranu svog tjelesnog integriteta i tjelesnog integriteta optuženog K. i oštećenog Đ., odbijanjem istovremenog protivpravnog napada preduzetog od optuženih V.,T. i K., na način što je iz svog pištolja, u pravcu T. i K. ispalio više projektila, nanoseći im teške tjelesne povrede.</span>
</p>
<p>&nbsp;</p>
<p>
<span>U konkretnom slučaju optuženi T. i K. su lica koja su prouzrokovala incidentnu situaciju u lokalu "A.", nakon čega je na poziv T. u lokal došao optuženi V. donoseći dva pištolja, od </span><span>kojih je jedan uzeo optuženi T., i na taj način očegledno stavili do znanja pristunima u lokalu, između ostalog i optuženom Đ., kako će se da se "obračunaju" sa njima, i ako je optuženi Đ. svo vrijeme pokušavao da incidentnu situaciju riješi na miran način, u kojem pravcu je i preduzimao radnje sprečavajući da između optuženih T. i K. sa jedne strane, i optuženog K. koji se povlačio, dođe do fizičkog obračuna, i pozivajući prisutne da sjede zajedno piju i vesele se tri dana i tri noći, a prije nego što je došlo do ispaljivanja projektila pozvao optuženog V. i njegove drugove, sa kojima su on i K. bili u prijateljskim, rođačkim i komšijskim vezama, da bace oružje, pa su po mišljenju suda, optuženi T., K. i V., bez ikakvog povoda prvo preduzeli protivpravni napad prema optuženom K., a zatim optuženi T. i prema oštećenom Đ., a zatim prema optuženima K. i Đ., zbog čega je optuženi Đ., da bi od sebe i drugog (optuženog K. i oštećenog Đ.) odbio istovremeni protivpravni napad, iz svog pištolja ispalio projektile u pravcu T.  i K., a koji napad se na drugi način nije mogao odbiti. </span>
</p>
<p>&nbsp;</p>
<p>
<span>Postupaju na naprijed opisan način, optuženi Đ. S. je djelovao u nužnoj odbrani kada je iz pištolja marke "CZ …", kalibra 9mm, fabrički broj …, odbijajući od sebe, K. B. i oštećenog Đ. D., istovremeni protivpravni napad, u pravcu optuženih T. i K. ispalio pet hitaca nanoseći im teške tjelesne povrede, sa kojih razloga je optuženi Đ. S., shodno odredbi čl.373 tač.1 Zakonika o krivičnom postupku (ZKP-a), a u vezi čl.9 st.1 i 2 KZ SRJ, oslobođen od optužbe, jer djelo koje je učinjeno u nužnoj odbrani nije krivično djelo, pa je u tom pravcu preciziran i činjenični opis stava II oslobađajućeg dijela izreke presude, na način kako je to u samoj izreci predstavljeno. </span>
</p>
<p>&nbsp;</p>
<p>
<span>Optuženi Đ. S. ničim nije doprinio da do incidentne situacije dođe, niti je pak kasnije,  na bilo koji način uticao na sukob tokom kojeg je ispaljeno više projektila. Naprotiv, kako to proizilazi iz odbrane optuženog K. i iskaza saslušanih svjedoka, optuženi Đ. je pokušavao da prepirku riješi na miran način i spriječi da ista preraste u fizički sukob, zaključavajući ulazna vrata lokala  i pozivajući kako optužene tako i prisutne da sjede, piju i vesele se, što je optuženi T. i prihvatio naručujući piće za čitavu kafanu, a nakon što je na vrata lokala zakucao optuženi V., ista je na insistiranje T. otvorio, upravo sa razloga da se do tada napeta situacija ne bi zaoštravala, posebno što su on i optuženi K. optužene T., V. i K. poznavali od ranije i sa istima bili u prijateljskim, komšijskim i rodbinskim vezama, tako da nije mogao očekivati da će do tog trenutka "prepirka" prerasti u obračun vatrenim oružjem, što je i bio razlog da on i optuženi K., nakon onog poziva T. upućenog V. da donese "utoke", ne pozovu policiju, koja je shodno njihovom kazivanju, često dolazila u pomenuti lokal, a što proizilazi i iz iskaza svjedoka M. M. koji je, kada je neko pokucao na vrata, rekao da se vrata otvore jer je to možda patrola policije. </span>
</p>
<p>&nbsp;</p>
<p>
<span>Odluka o troškovima donijeta je shodno odredbi čl.230 ZKP-a, tako što 1/5 ukupnih troškova (210,40 €) pada na teret budžetskih sredstava suda, a sa razloga što je optuženi Đ. oslobođen od optužbe po optužnici kojom je obuhvaćeno pet optuženih, od kojih su dva optužena oglašena krivim (T. i V.) i obavezana na 2/5 ukupnih troškova.</span>
</p>
<p>&nbsp;</p>
<p>
<span>U odnosu na optuženog K. B. sud nalazi da nema dokaza da je ovaj optuženi izvršio krivično djelo koje mu se stavlja na teret, bliže opisano u stavu III oslobađajućeg dijela izreke presude, sa sledećih razloga.</span>
</p>
<p>&nbsp;</p>
<p>
<span>Naime, nakon što su optuženi V., Kn. i T. fizički nasrnuli na optuženog K., kada je optuženi T. ispalio jedan projektil u pravcu K. koji ga nije pogodio, a zatim u pravcu oštećenog Đ. D. nanoseći mu laku tjelesnu povredu, nakon čega je optuženi Đ. S. ispalio projektile u pravcu </span><span>optuženih T. i K. nanoseći im teške tjelesne povrede, optuženi K. i Đ. su se sklonili u prostorije WC-a, sa kojeg prostora je optuženi Đ. pokušao da ispali projektil, u čemu nije uspio jer mu je pištolj bio zaglavljen, pa ga je ponovo repetirao i u pravcu T. ispalio jedan metak, a koje činjenice proizilaze iz uviđajne dokumentacije u kojoj je kontatovano da je u prostorijama WC-a pronađena jedna čaura kalibra 9mm, koja je ispaljena iz pištolja marke "CZ …", kalibra 9mm, fabrički broj …, vlasništvo optuženog Đ. S., i jedan metak kalibra 9mm (tragovi 24 i 26 skice lica mjesta) na kome je postojao veoma slab trag od udarne igle, što znači da je pokušano opaljenje projektila iz tog metka, ali do istoga nije došlo, a iz ležišta je izbačen povlačenjem navlake u zadnji položaj tzv.radnjom repetiranja, kako je to utvrđeno iz nalaza vještaka balističke struke, dopune istog i izjašnjenja vještaka na glavnom pretresu, a koje činjenice nesumnjivo ukazuju da je sa prostora WC-a, u pravcu optuženog T., projektil ispalio optuženi Đ., kako je to naprijed objašnjeno, a ne optuženi K., kako se to optužnicom istom stavlja na teret.</span>
</p>
<p>&nbsp;</p>
<p>
<span>Optuženi K. je kritičnom prilikom kod sebe imao pištolj marke "CZ", model …, kalibra 9mm, L., fabrički broj …, a iz uviđajne dokumentacije proizilazi da na mjestu događaja nijesu pronađeni tragovi u vidu čaura, projektila i djelova projektila koji su ispaljeni iz pomenutog pištolja, dok je izvještajem o vještačenju "parafinski rukavica" br.2749/02, utvrđeno da na samolepljivim folijama skinutim sa šaka K. B., nije dokazano prisustvo nitratnih čestica, pa se na osnovu dobijenih rezulatata ne može pretpostaviti mogućnost da je K. rukovao vatrenim oružjem, prije skidanja "parafinskih rukavica".</span>
</p>
<p>&nbsp;</p>
<p>
<span>I po sopstvenom kazivanju optuženi K. iz prostorija WC-a nije ispaljivao projektile, s tim što je optuženi Đ. S. naveo da misli da je K. ispalio jedan metak iz svog pištolja dok su bili u kabini WC-a, i to u pravcu T. kada se ovaj popeo na stepenik i kada je i Đ. pucao u istom pravcu, a koje činjenice nemaju potvrdu u provedenim dokazima i koje, u svakom slučaju, ne predstavljaju tvrdnju optuženog Đ. jer on “misli” da je okrivljeni K. pucao, i time ne isključuje mogućnost da je moglo biti i drugačije.</span>
</p>
<p>&nbsp;</p>
<p>
<span>Optuženi K. nije negirao da je iz svog pištolja pucao, navodeći da je iz WC-a izašao kada je prestala pucnjava i ispalio jedan metak u prazno, ulijevo od ulaza u toalet jer tamo nije bilo nikoga, i to je jedini metak koji je kritičnom prilikom ispalio, za koje tvrdnje nema materijalnih dokaza jer na mjestu događaja nije pronađen ni jedan trag u vidu čaure, projektila i zrna projektila koji je ispaljen iz pištolja K., niti su na njegovim rukama pronađene barutne čestice, koje su istina, shodno izjašnjenju vještaka hemijske struke, ukoliko su ljudske šake bile vlažne od vode ili znoja, mogle potpuno da se uklone, a sa razloga što se u potpunosti rastvaraju u vodi, koju u visokom procentu sadrže krv i znoj, a koje situacije se često dešavaju u praksi. I da su tačni navodi optuženog K., u momentu kada je on ispalio pomenuti projektil u lokalu nije bilo optuženog T., a  optuženi T. i K., pored navedenog, izjavljuju da nijesu vidjeli ko je na njih pucao, osim što K. zaključuje da metak koji ga je pogodio u predjelu grudi nije mogao niko drugi ispaliti do K., jer se nalazio ispred njega, a optuženi T. da je osjetio da je pogođen u predjelu leđa, a zatim u predjelu nadlaktice desne ruke i desne strane grudi, kada je leđima bio okrenut K. i  V., te da je odmah nakon toga, iza svojih leđa, sa mjesta gdje se nalazio K., čuo još jedan hitac, pa ovi optuženi svojim odbranama očigledno inpliciraju da je optuženi K. lice koje im je nanijelo povrede, što je u cjelosti opovrgnuto provedenim dokazima, posebno uviđajnom dokumentacijom i službenim zabilješkama sačinjenim od strane Ispostave Kotor, u kojoj nije konstatovan ni jedan materijalni trag koji potiče od pištolja vlasništvo optuženog K. B.</span>
</p>
<p>&nbsp;</p>
<p>
<span>Kod ovako utvrđenog činjeničnog stanja, sud nalazi da nema dokaza da je optuženi K. B. izvršio krivično djelo ubistvo u pokušaju iz čl.30 st.1 KZ RCG u vezi čl.19 KZ SRJ, pa ga je shodno odredbi čl.373 tač.2 ZKP-a, oslobodio od optužbe.</span>
</p>
<p>&nbsp;</p>
<p>
<span>Shodno odredbi čl.230 ZKP-a, 1/5 ukupnih troškova (210,40 €), koji bi se odnosili na ovog optuženog, padaju na teret budžetskih sredstava suda.</span>
</p>
<p>&nbsp;</p>
<p>
<span>Pomenutom otpužnicom, optuženima T. D., V. J. i K. P., pored navedenog, stavljeno je na teret i izvršenje krivičnog djela nasilničko ponašanje iz čl.195 st.2 KZ RCG, za koje djelo je bila predviđena kazna zatvora od 6 mjeseci do 5 godina. </span>
</p>
<p>&nbsp;</p>
<p>
<span>Odredbom člana 95 st.1 tač.4 KZ SRJ bilo je predviđeno da se krivično gonjenje ne može preduzeti kada protekne 5 godina od izvršenja krivičnog djela, za koje se po zakonu može izreći zatvor preko 3 godine, dok je odredom čl.96 st.6 KZ SRJ bilo određeno da zastarjelost krivičnog gonjenja nastupa u svakom slučaju kada protekne dva puta onoliko vremena koliko se po zakonu traži za zastarjelost krivičnog gonjenja. </span>
</p>
<p>&nbsp;</p>
<p>
<span>Tokom postupka je nesumnjivo utvrđeno da su optuženi krivično djelo nasilničko ponašanje iz čl.195 st.2 KZ RCG izvršili 26.10.2002.godine, a glavni pretres je završen 12.02.2014. godine, što znači nakon isteka rokova predviđenih čl.94 st.1 tač.4 i 96.st.6 KZ SRJ.</span>
</p>
<p>&nbsp;</p>
<p>
<span>Shodno naprijed navedenom, a primjenom odredbe čl.372 tač.3 ZKP-a donijeta je presuda kojom se optužba odbija prema optuženima T. D., V. J. i K. P., a u odnosu na krivično djelo nasilničko ponašanje iz čl.195 st.2 KZ RCG, jer je nastupila apsolutna zastarjelost krivičnog gonjenja.</span>
</p>
<p>&nbsp;</p>
<p>
<span>Odluka o troškovima donijeta je shodno odredbi čl.230 ZKP-a, na način što 1/5 ukupnih troškova koji bi se odnosili na opt.K</span><span>.</span><span> (210,40 €) padaju na teret budžetskih sredstava suda.</span>
</p>
<p>&nbsp;</p>
<p>
<span>Sud je cijenio i ostale provedene dokaze, ali je našao da su isti bez uticaja na drugačiju odluku suda.</span>
</p>
<p>&nbsp;</p>
<p>
<span>Na osnovu izloženog, odlučeno je kao u izreci presude.</span>
</p>
<p>&nbsp;</p>
<p>&nbsp;</p>
<p style="text-align:center;">
<span>VIŠI SUD U PODGORICI</span>
</p>
<p style="text-align:center;">
<span>dana 21.02.2014.godine</span>
</p>
<p>&nbsp;</p>
<p style="text-align:right">
<span>                                               PREDSJEDNIK VIJEĆA SUDIJA</span><span>                                                      Vesna Moštrokol,s.r.</span>
</p>
<p>
<span>PRAVNA POUKA: </span>
</p>
<p>
<span>Protiv ove presude dozvoljena je</span>
</p>
<p>
<span>Žalba, u roku od 15 dana, od dana </span>
</p>
<p>
<span>Prijema pisanog otpravka, Apelaci-</span>
</p>
<p>
<span>onom sudu CG, preko ovog suda.</span>
</p>
<p>&nbsp;</p>
<p style="text-align:center;">
<span>Za tačnost prepisa tvrdi i ovjerava</span>
</p>
<p style="text-align:center;">
<span>namještenik suda Nada Rubežić</span>
</p>
<p style="text-align:center;">
<span>_________________</span>
</p>
</div>
</div>


</body>