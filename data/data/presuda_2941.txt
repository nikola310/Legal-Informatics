<div style="text-align: right;">
	K.br.289/08</div>
<div style="text-align: center;">
	U IME NARODA</div>
<br>
VIŠI SUD U PODGORICI, u vijeću sastavljenom od sudije Evice Durutović, kao predsjednika vijeća, sudije Radojke Nikolić i sudija porotnika Mika Vukanovića, Nikole Stevanovića i Dašić Strašimira, kao članova vijeća, uz učešće namještenika suda Mare Đokaj, kao zapisničara, u krivičnom predmetu protiv optuženog V. I., koga brane B. J., adv. iz Podgorice i V. V., advokat iz Beograda,&nbsp; zbog krivičnog djela - teško ubistvo iz čl.144 tač.1. i tač.4. i krivičnog djela nedozvoljeno držanje i nošenje oružja i eksplozivnih materija iz čl.403 st.1. Krivičnog zakonika, optuženog R. M., zbog krivičnog djela neprijavljivanje krivičnog djela i učinioca iz čl.386 st.1. Krivičnog zakonika, koga brani adv. H. G. iz Podgorice i optuženog R. V. zbog krivičnog djela pomoć učiniocu nakon izvršenog krivičnog djela iz čl.387 st.3 i st.1. Krivičnog zakonika, koga brani N. M., adv. iz Podgorice, odlučujući po optužnici Višeg državnog tužilaštva u Podgorici Kt.br.88/08 od 07.11.2008. godine, koju je na glavnom pretresu zastupao mr Veljko Rutović, zamjenik Višeg državnog tužilaštva u Podgorici, nakon održanog glavnog i javnog pretresa dana 14.02.2011. godine, u prisustvu zastupnika optužbe,punomoćnika i predstavnika oštećene porodice, optuženih i njihovih branilaca, nakon tajnog vijećanja i glasanja donio je i javno objavio dana 03.03.2011. godine,<br>
<br>
<div style="text-align: center;">
	P R E S U D U<br>
	&nbsp;</div>
<div style="text-align: center;">
	I</div>
<br>
Optuženi:<br>
<br>
1.V. I. zv. I., rodjen ..., državljanin Crne Gore, po zanimanju student, neoženjen, nezaposlen,rješenjem Osnovnog suda Podgorica Km.br.03/282 od 08.12.2003.godine, zbog kriv. djela kradja izrečena mu je mjera pojačanog nadzora nadležnog organa socijalnog staranja, rješenjem Osnovnog suda Podgorica Km.br.03/83 od 15.12.2004.godine, zbog kriv. djela iz čl.150 st.1. KZ RCG u vezi čl.19 KZ SRJ izrečena mu je mjera pojačan nadzor od strane roditelja, rješenjem Osnovnog suda Podgorica Km.br.05/20 od 30.11.2005.godine, zbog krivičnog djela iz člana 256 st.1. KZ RCG izrečena mu je mjera pojačan nadzor od strane roditelja, osuđI. presudom Osnovnog suda Kotor K.br.534/05 od 05.12.2007.godine, zbog kriv. djela iz čl.240 st.1. KZCG na kaznu zatvora u trajanju od 8 mjeseci&nbsp; uslovno na 2 godine, presudom Osnovnog suda Podgorica K.br.06/1539 od 01.12.2008.godine, zbog kriv. djela iz čl.339 st.3. Kz-a, na kaznu zatvora u trajanju od 1 mjeseca uslovno 1 godinu, presudom Osnovnog suda u Podgorici, K.br.07/1208 od 28.01.2009.godine, zbog kriv. djela iz čl.168 st.2. u vezi st.1. KZ-a na kaznu zatvora u trajanju od 6 mjeseci, u pritvoru od 09.05.2008.godine, pa nadalje<br>
<br>
2. R. V.&nbsp; zv. V., rodjen..., otac jednog djeteta, državljanin Crne Gore, po zanimanju mašinbravar, neoženjen, nezaposlen, neosudjivan,<br>
<br>
<div style="text-align: center;">
	KRIVI&nbsp; SU</div>
<br>
Zato što su:<br>
<br>
I okrivljeni V. I.<br>
<br>
1. Dana 07.05.2008.godine, oko 18,00 časova u Podgorici u Bulevaru revolucije, sa umišljajem lišio života oštećenog S. R., na način što je povodom dogadjaja od 27.03.2008. godine, kada mu je oštećeni nanio teške tjelesne povrede, u vezi čega je protiv oštećenog podnijeta krivična prijava, odlučio da mu se osveti, kada ga je kritičnog dana sreo dok je oštećeni prelazio ulicu, prišao mu neposredno desno bočno više iza leđa, iz revolvera "Crvena zastava" model 03/94, kalibra 357 Magnum, fabričkog broja ..., ispalio u njega više projektila od kojih ga je jedan pogodio u predjelu korijena vrata sa desne zadnje strane nanoseći mu ranu prostrelinu koja se kanalom rane nastavlja kroz meko tkivo razarajući prva dva vratna pršljena i vratnu kičmenu moždinu, kroz meko tkivo ispod osnovice lobanje i završava u lijevom zaušnom predjelu izlaznom ranom, nastavlja kroz lijevu ušnu školjku i završava u predjelu lijeve ušne školjke&nbsp; izlaznom ranom, a drugi u predjelu dlanene strane desne podlaktice nanoseći mu ranu prostrelinu koja se kanalom nastavlja kroz meko tkivo, kosti podlaktice i završava na nadlanenoj strani podlaktice izlaznom ranom, od kojih povreda je smrt kod oštećenog nastupila usljed razorenja za život važnih centara u kičmenoj moždini potpomognuta krvarenjem iz raskidanih krvnih&nbsp; sudova&nbsp; duž kanala strijelnih rana,<br>
<br>
- čime je izvršio krivično djelo&nbsp; ubistvo iz čl.143&nbsp; Krivičnog zakonika;<br>
<br>
2. Dana 07.05.2008. godine, na istom mjestu neovlašćeno nosio vatreno oružje revolver "Crvena zastava" model 03/94 kalibra 357 Magnum, fabričkog broja ..., za koji shodno članu 27 zakona o oružju nije posjedovao oružni list, a čije je nošenje, shodno članu 11 Zakona o oružju zabranjeno na javnom mjestu,<br>
<br>
- čime je izvršio krivično djelo nedozvoljeno držanje oružja i eksplozivnih materija iz čl.403 st.1. Krivičnog zakonika.<br>
<br>
II Okrivljeni R. V. nakon dogadjaja iz tačke 1. ove optužnice, prikrivanjem tragova i na drugi način, pomogao okrivljenom V. I. da ne bude otkriven u izvršenju krivičnog djela za koje je predvidjena kazna zatvora preko pet godina, tako da mu je u svojoj kući u ulici Vojvodjanskoj broj ..., u Podgorici, dao odjeću da se presvuče, a odjeću koju je okrivljeni imao na sebi prilikom izvršenja krivičnog djela od tačkom I, omogućio da sakrije u pomoćni objekat pored kuće, potom mu dao mobilni telefon sa karticom i svojim vozilom marke "Pasat" crne boje ga odvezao do "Plavog mosta" u mjestu Beri, Opština Podgorica i kada su ovlašćeni policijski službenici došli u njegovu kuću u potrazi za okrivljenim, saopštio da okrivljeni nije dolazio kod njega,<br>
<br>
- čime je izvršio krivično djelo pomoć učiniocu nakon izvršenog krivičnog djela iz čl.387 st.2. i stav 1. Krivičnog zakonika<br>
<br>
Pa im sud,&nbsp; primjenom citiranih zakonskih odredbi, te člana&nbsp; 4, 5, 32, 36, 42, a za optuženog V. I. i primjenom čl. 48 st.1 Krivičnog zakonika, kome&nbsp; prethodno utvrdjuje kazne za svako djelo u sticaju pojedinačno i to:<br>
<br>
- za krivično djelo&nbsp; ubistvo iz čl. 143&nbsp; Krivičnog zakonika kaznu zatvora u trajanju od 14 (četrnaest) godina<br>
<br>
-&nbsp; za krivično djelo nedozvoljeno držanje oružja i eksplozivnih materija iz čl. 403 st.1 Krivičnog zakonika, kaznu zatvora u trajanju od 7 (sedam) mjeseci.<br>
<br>
Nakon čega sud optužene V. I. i R. V. primjenom citiranih zakonskih odredbi, a za optuženog V. I. i&nbsp; čl.48 st.2. i&nbsp; 51 Krivičnog zakonika, a za oba optužena i&nbsp; čl. 199, 202, 212&nbsp; i 364 Zakonika o krivičnom postupku,<br>
<div style="text-align: center;">
	O S U Đ U J E</div>
<br>
Optuženog V. I. na jedinstvenu kaznu zatvora u trajanju od 14 (četrnaest) godina i 6 (šest) mjeseci, u koju kaznu mu se uračunava vrijeme provedeno u pritvoru od 09.05.2008. godine, pa nadalje.<br>
<br>
Optuženog R. V. na kaznu zatvora u trajanju od 5 (pet) mjeseci.<br>
<br>
Obavezuju se optuženi V. I. i R. V. da plate ovom sudu troškove krivičnog postupka&nbsp; i to na ime sudskog paušala u iznosu od po 150 €, a optuženi V. I. i iznos od 1.292,50 €, u roku od 15 dana od dana pravosnažnosti presude, pod prijetnjom prinudne naplate.<br>
<br>
<br>
Predstavnik oštećene porodice S. se radi ostvarI.ja imovinsko pravnog zahtjeva upućuje na gradjansku parnicu.<br>
<div style="text-align: center;">
	II</div>
<br>
Prema optuženom:<br>
<br>
R. M., rodjen ..., sportista, neoženjen, državljanin Crne Gore, osudjI. presudom Osnovnog suda u Podgorici K.br.07/1697 od 26.05.2009.godine, zbog krivičnog djela iz čl.399 st.2. u vezi st.1. Kz-a, na kaznu zatvora od 6 mjeseci uslovno na 1 godinu i presudom Osnovnog suda u Kolašinu K.br.57/09 od 11.06.2009.godine, zbog krivičnog djela iz čl.376 st.3. u vzei st.1. i 2. Kz-a, 6 mjeseci zatvora uslovno na 1 godinu.<br>
<br>
Na osnovu člana 362 st.1. tač. 1 Zakonika o krivičnom postupku<br>
<br>
<div style="text-align: center;">
	OPTUŽBA SE ODBIJA</div>
<br>
Da je:<br>
<br>
Dana 07.05.2008. godine u Podgorici, iako je znao da je okrivljeni V. I. izvršio krivično djelo iz tačke 1. za koje se po zakonu može izreći kazna zatvora od četrdeset godina, nije ga prijavio prije nego što je otkriven o čemu ga je okrivljeni V. obavijestio putem mobilnog telefona neposredno nakon izvršenja krivičnog djela,<br>
<br>
- čime bi izvršio krivično djelo neprijavljI.je krivičnog djela i učinioca iz člana 386 stav 1. Krivičnog zakonika.<br>
<br>
Troškovi krivičnog postupka u ovom dijelu padaju na teret budžetskih sredstava suda.<br>
<div style="text-align: center;">
	O b r a z l o ž e n j e</div>
<br>
Optužnicom VDT-a Podgorica Kt.br.88/08 od 07.11.2008. godine, optuženom V. I. stavljeno je na teret izvršenje krivičnog djela teško ubistvo iz čl.144 tač.1 i 4 Krivičnog zakonika (KZ-a) te izvršenje krivičnog djela nedozvoljeno držanje oružja i eksplozivnih materija iz čl. 403 st.1KZ, optuženom R. V. izvršenje krivičnog djela pomoć učiniocu nakon izvršenog krivičnog djela iz člana 387 stav 3 i stav 1 KZ-a, a optuženom R. M. izvršenje krivičnog djela neprijavljI.je krivičnog djela i učinioca iz člana 386 stav 1 KZ-a. Zastupnik optužbe je u završnoj riječi u odnosu na optuženog R. M. odustao od krivičnog gonjenja navodeći da tokom postupka nije dokazano da je isti izvršio krivično djelo koje mu se stavlja na teret, dok je u odnosu na optužene V. I. i R. V.,u potpunosti ostao pri podignutoj optužnici, pa je predložio sudu da ih oglasi krivim i kazni po zakonu.<br>
<br>
Punomoćnik oštećene porodice,adv.I. I. je u završnoj riječi u bitnom naveo da u odnosu na optuženog R. M., od čijeg krivičnog gonjenja je u završnoj riječi odustao zastupnik optužbe, oštećena porodica neće preuzeti krivično gonjenje, a da se pridružuje krivičnom gonjenju protiv optuženih V. I. i R. V. za koje je tokom postupka dokazano da su izvršili krivična djela stavljena im na teret, što prvenstveno proizilazi iz odbrane optuženog V. date na glavnom pretresu te odbrane optuženog R. V. date pred ovlašćenim službenicima policije, kao i iskaza svjedoka M. D., B. I. i B. D.. Dodao je da je na osnovu nalaza i mišljenja Komisije vještaka psihijatrijske i psihološke struke utvrdjeno da je optuženi V. I. u vrijeme izvršenja krivičnog djela bio uračunljiv, pa je predložio sudu da ovog optuženog oglasi krivim i kazni kaznom zatvora u trajanju od 40 godina obzirom da je krivično djelo izvršio iz bezobzirne osvete, na podmukao način.<br>
<br>
Predstavnik oštećene porodice u potpunosti je prihvatio završnu riječ svog punomoćnika kojoj nije imao ništa da doda.<br>
<br>
Optuženi V. I. je pred ovlašćenim službenicima policije dana 09.05.2008. godine te&nbsp; pred istražnim sudijom ovog suda Kri.br.342/08 od 10.05.2008. godine i Ki.br.83/08 od 13.05.2008. godine iskoristio svoje pravo i nije iznosio&nbsp; odbranu.<br>
<br>
Na glavnom pretresu održanom dana 04.02.2009. godine, optuženi V. je iznio svoju odbranu. Naveo je da je poznavao oštećenog više godina.Srijetali su se po lokalima. Znao je da je oštećeni vlasnik noćnog kluba "Stara Crna Gora" koji se nalazi u Budvi. Objasnio je da je mjesec i po dana prije predmetnog dogadjaja upoznao S. M. iz Budve sa kojom se jednog dana, ali se ne sjeća koji je tačno bio datum, putem poruka dogovarao da se vidi. Tokom ove komunikacije ista mu je rekla da se nalazi u "Staroj Crnoj Gori" i da bi voljela da se vide na šta joj je odgovorio da će doći. Koliko se sjeća, rekao joj je da se nalazi u Baru, ali je zapravo bio u lokalu "KB" u Podgorici. Sjeća se da je bilo nešto oko ponoći. Istovremeno u tom lokalu nalazio se i vlasnik D. N. kojem je saopštio da ide do Budve da posjeti lokal "Stara Crna Gora", a što je čuo V. D. kojeg zna iz vidjenja.D. ga je pitao da li može da ode sa njim do "Stare Crne Gore" jer poznaje vlasnika tog lokala. Iako mu je odgovorio da ide do Budve kako bi se vidio sa djevojkom V. je krenuo sa optuženim ka Budvi.Za Budvu su krenuli kolima optuženog. Kada su ušli u noćni klub "Stara Crna Gora" sa desne strane gledano od ulaza vidio je S. M. koja je bila u društvu dvije drugarice od kojih je samo jednu znao. U lokalu se nalazio i vlasnik S. R. zv. R. koji ih je pozdravio i oslobodio im sto za koji su on i V. sjeli. Tom prilikom im je rekao da je jako umoran i da im ne može praviti društvo, jer će da ide kući da spava. Nakon što su sjeli, naručili su piće i to optuženi kiselu vodu, a V. bavariju. Dok je sjedio dopisivao se porukama sa S. M. kojoj je nakon 10 minuta prišao, poljubio se sa njom, pozdravio se sa njenim drugaricama i rekao joj da je glupo to što komuniciraju putem poruka iako se nalaze na istom mjestu i pitao je zašto ga je zvala da dodje ako nisu zajedno, nakon kojeg razgovora se vratio za svoj sto, pa mu je vrlo kratko poslije toga S. dala glavom znak prema izlazu nakon čega je izašao sa S. iz lokala kako bi malo porazgovarali. Ušli su u vozilo optuženog, jer je isti imao namjeru da se malo provozaju po Budvi, ali obzirom da je ona znala da isti voli brzo da vozi odgovorila je da je bolje da budu u kolima na parkingu. U kolima su bili nekih 15-ak minuta kada su Snežanu na mobilni telefon pozvale drugarice koje su bile zabrinute i zvale je da se vrati u lokal, što su i učinili pa su izašli iz kola i vratili se u lokal. S. je otišla kod drugarica, a on se vratio za sto za koji je sjedio V. D.. Optuženi se sjeća da je za stolom pored njih sjedio P. N. kojeg zovu "N.".Ubrzo je V. predložio da krenu kući jer je umoran, a osim toga trebalo je da putuje u Novi Sad kako bi polagao ispite. V. mu je predložio da popiju još po jedno piće, pa onda da krenu. Pristao je, pa su poručili još jednu turu, a nakon te ture stiglo im je i piće od vlasnika R.. Koliko se sjeća u tom trenutku je bilo negdje oko 2 sata nakon ponoći, a moguće da je bilo i kasnije. Nakon što je popio jednu kiselu vodu prišao mu je R.. i predložio mu da izadju napolje, jer ima nešto sa njim da razgovara.Naravno da je pristao, pa su njih dvojica krenuli da izlaze i to na način što je optuženi išao prvi, a oštećeni iza njega. Objasnio je da su krenuli ka vratima do kojih se dolazi silaskom niz tri stepenice i kada je optuženi došao do istih, R. mu je otvorio vrata. Optuženi dalje objašnjava da je izašao u dvorište,&nbsp; ispred lokala u tom trenutku nije bilo nikoga. Napravio je nekoliko koraka i nije se okretao, jer je računao da će mu R. prići sa strane kako bi bio pored njega i kako bi porazgovarali.R. mu se obraća riječima:"Ti si mangup, napadaš moje ribe" na koju izjavu se on nasmiješio. U trenutku kada se okretao prema oštećenom, zadobio je udarac u glavu sa ledja. Sjeća se još jednog udarca nakon čega je izgubio svijest. Udarac koji je primio S. mu je zadao drškom od pištolja koji je bio cijeli taman,a taj pištolj je držao za cijev.Pištolj je bio kolt, što je vidio u trenutku kada je krenuo da se okrene ka S.. Nije mogao blokirati taj udarac, jer je S. već bio u naletu da mu zada udarac. Ne sjeća se koliko je dugo bio bez svijesti, ali kada se osvijestio vidio je da se nalazi u nekoj nepoznatoj sobi i da je obučen u robu koja nije bila njegova, jer je u pitanju bila neka crna majica, a znao je da je u lokal došao obučen u bijelu majicu, duksericu, na rajfešlus sa kapuljačom i u farmerkama. Kako nije znao gdje se nalazi, otvorio je vrata od sobe i vidio hodnik i stepenice koje vode ka gore. Čuo je muziku. Niko se nije nalazio ispred sobe . Izašao je na terasu i shvatio da se nalazi na spratu iznad lokala "Stara Crna Gora". Optuženi dodaje da mu oko vrata nije bilo lanca zbog čega mu je bilo posebno teško, niti je bilo njegove robe, dok je oko glave imao peškir. Izašao je iz lokala i ušao u svoje vozilo koje je otvorio ključem koji mu se nalazio u džepu od farmerica. U auto je potražio telefon kako bi pozvao svog oca koji često boravi u Budvi, pa se optuženi nadao da će isti biti u Budvi i te večeri. Pošto mu je jedan telefon koji je imao bio slomljen, uzeo je drugi, nazvao oca i rekao mu da se dobro osjeća, ali da je bila neka frka i da treba da ga sačeka, pa su se dogovorili da se nadju na parkingu kod pošte u Budvi.Pošao je svojim kolima do dogovorenog mjesta, ušao na parking, a zatim prešao u vozilo svog oca i vrlo brzo nakon toga od umora i šoka zaspao. Misli da ga otac nije vozio u Dom zdravlja u Budvi već da su otišli pravo za Podgoricu. Sjeća se da se sjutradan probudio na Odjeljenju neurohirurgije u Podgorici. Istog dana na telefon ga je zvala S. M. kojeg se razgovora ne sjeća najbolje, ali zna da mu je rekla da nije imala ništa sa vlasnikom "Stare Crne Gore" i da je spremna o tome da svjedoči kada zatreba. Povodom tog dogadjaja postoji medicinska dokumentacija, ali se sjeća da je imao nekoliko rana na glavi pozadi i to tri reza što znači da je zadobio više udaraca nego što se sjeća. U bolnici je proveo nekoliko dana, a zatim na svoju ruku izašao, s tim što mu je doktor odredio terapiju i zabranio konzumiranje alkohola. Po izlasku iz bolnice prijavo je ovaj slučaj nadležnoj službi i pokrenuo postupak protiv oštećenog S...Kasnije je saznao da je V. D. rekao kako ništa od svega što se desilo u Budvi nije vidio, da je prošao pored optuženog i oštećenog dok su se nalazili van lokala i otišao,&nbsp; ali da se isti sjutradan odnosno nakon par dana pojavio u lokalu "KB" u Podgorici ogreban i rekao drugovima da je izašao da brani optuženog kojom prilikom je zadobio te ogrebotine. Optuženi je objasnio kako zadnjih godinu-dvije dana sa sobom nosi pištolj jer su "takva vremena", ali da&nbsp; te večeri kada je posjetio lokal "Stara Crna Gora" nije nosio pištolj sa sobom, već mu se isti nalazio u pretincu u kolima, zbog toga što se u tom lokalu osjećao sigurno obzirom da je u istom često boravio.Objasnio je da se te večeri u lokalu oštećenog ponašao pristojno, jer bi u slučaju nepristojnog ponašanja reagovalo obezbedjenje lokala. Koliko se sjeća u lokalu je te večeri u uniformi bio D. K. koji je policajac, a koji je zaposlen u lokalu oštećenog kao radnik obezbedjenja i koji bi sigurno odreagovao u slučaju nepristojnog ponašanja. Nakon što je izašao iz bolnice, optuženi je često srijetao oštećenog, i to češće nego ranijih godina iako mu je poznato da je oštećeni zadnjih godina živio u Budvi i rijetko boravio u Podgorici. Objasnio je da je prilikom tih susreta ponašanje oštećenog doživljavao kao provokaciju i da je dolazio u situaciju kada je htio da reaguje, ali su ga drugovi u tome sprečavali. Izdvojio je situaciju kada je sa drugom D. B. bio kod CKB banke kod bankomata kada je u kontra traci od optuženog naišlo vozilo marke "Audi A 8" nikšićkih registarskih oznaka i zatamnjenih stakala, zaustavilo se naspram optuženog i zasviralo nakon čega je vozač spustio staklo.Tada je vidio da navedenim vozilom upravlja oštećeni koji mu se obratio riječima: "Ako tako nastaviš nećeš stići da se okupaš ove godine". Optuženi je primijetio da se pored oštećenog u vozilu nalazi još neko, njemu nepoznato lice, ali da zbog tamnih stakala nije primijetio da li se još neko nalazi u vozilu.Krenuo je prema tom vozilu, ali ga je D. B. zadržao i rekao da se smiri.Tada je&nbsp; to vozilo kojim je upravljao oštećeni&nbsp; nastavilo kretanje prema maloj pijaci. Optuženi je takodje opisao situaciju kada se nalazio u društvu sa D. P. kod pumpe "Zetatransa" u Bloku kojom prilikom su bili u njegovom vozilu, kada se zaustavio u blizini trafike kako bi D. kupio žvake, pa je, dok je čekao D., trotoarom naišao R. koji mu ništa nije rekao, ali je on to doživio kao provokaciju. Kada se D. vratio u vozilo pitao ga je da li je R. šetao inače tuda i D. ga je smirivao da ne reaguje. Takodje se sjeća jedne situacije kada je bio u društvu sa R. M. kojom prilikom su krenuli prema "Daliju" i tom prilikom&nbsp; vidjeli oštećenog, zbog čega mu je R. M. koji je znao za ranija dešavanja, rekao da idu na drugo mjesto ili je to sam predložio ne sjeća se, pa su pošli u "Trim bar" koji se nalazi u Tološkoj šumi.<br>
<br>
Tog dana, 07.05.2008. godine, ništa nije ukazivalo na to što će kasnije uslijediti. Sjedio je sa advokatom G. u lokalu KB i razgovarao o ženidbi.Rekao je G. da hoće da se ženi sa I. B. koja je u tom periodu bila u drugom stanju, a koja je nakon svega što se desilo od šoka pobacila. Nakon tog susreta sa advokatom, otišao je u kupovinu robe sa drugom L. N.. Poslije kupovine su krenuli put kuće (Bloka V) i dogovorili se da ostave stvari, a onda da pođu da ručaju u restoran "Dali" koji se nalazi na trgu Vektre. Na dogovoreno mjesto pošao je svojim kolima, parkirao se kod zgrade televizije, a zatim pješke krenuo prema "Daliju".Kretao se pored lokala "And 1" i onda je krenuo da prelazi ulicu. Dok je prelazio ulicu uočio je džip crne boje koji je bio parkiran&nbsp; naspram picerije "Primicija", koji mu je privukao pažnju, jer voli automobile. Prešao je ulicu od "And 1" i išao nekih stotinu metara u kom trenutku je prošao pored džipa. Kada je izašao iza pomenutog džipa čuo je S. koji mu se obratio riječima "Gdje si V.", pa&nbsp; se okrenuo i shvatio da je to S. koji je bio u društvu sa čovjekom koji mu je poznat po nadimku "K.". S. je odgovorio riječima "Gdje si S.", na što mu je isti&nbsp; rekao "Vidi buvo mala ako ne povučeš prijavu završit ćeš u kesi", pri čemu je, dok mu je upućivao ove riječi, S. napravio pokret na način što je zakoračio korak prema njemu i to sa zemljanog ostrva i napravio pokret desnom rukom prema lijevom kuku, u kojem trenutku je bio malo pogrbljen i pola okrenut u odnosu na njega. Optuženi je to shvatio kao prijetnju, pa je izvadio pištolj iza pasa na ledjima. Objasnio je da je u tom trenutku bio obučen u farmerice i prugastu majicu kratkih rukava svijetle boje, zbog koje vjerovatno niko nije mogao pretpostaviti da ima pištolj. Nakon što je izvadio pištolj, pucao je u S. sve dok isti nije pao, pri čemu misli da je tom prilikom ispalio sve metke, ali je kasnije saznao da je ispalio svega tri metka dok su tri metka ostala u pištolju. U trenutku kada je pucao udaljenost izmedju njega i oštećenog je iznosila oko 7 do 8 metara, jer se optuženi nalazio na pola metra od džipa na zemljanom proširenju kod "mugića", ali sa suprotne strane dok se S. nalazio na onom zemljanom proširenju izmedju ulica. U trenutku ispaljenja metaka oštećeni se nalazio u nekom bočnom položaju tijela prema optuženom pri čemu tvrdi da mu nije bio okrenut ledjima, jer je neposredno prije toga oštećeni bio licem okrenut prema njemu. Ne može se sjetiti da li je&nbsp; gledao u oštećenog prilikom ispaljenja prvog metka, ali se sjeća da je pištolj držao nekako s kuka, savijenog lakta, jer se radi o težem pištolju. Naveo je da je visok 1,90m ili 1,91 m. Optuženi je objasnio da je osoba koju je označio nadimkom "K." mogao da vidi kada je ispalio prvi metak u pravcu oštećenog kao i čitavu situaciju počev od obraćanja oštećenog optuženom, pa do pucanja, jer je isti tada bio na udaljenosti od optuženog na dva metra sa strane pored vrata džipa. Nakon što je pucao u S. osvrnuo se prema "K." i vidio da je isti pobjegao iza džipa, u kojem momentu mu je bio okrenut ledjima, nakon čega je optuženi potrčao prema dječjoj bolnici na način što je prešao ulicu i trotoarom krenuo prema bolnici.Na tom putu je, kod jednog kontejnera u dvorištu bolnice,bacio pištolj marke "Magnum". Stigao je do kafane pored dječje bolnice u koju je ušao i naručio "Guaranu" ili "Red bul", kada ga je pozvala I. Pitala ga je hoće li se vidjeti, pa joj je rekao da dodje po njega. Bio je u šoku i nije mogao sam da podje do svog vozila koje je bilo parkirano pored zgrade televizije i da se sam odveze. Kada je I. došla pitala ga je gdje treba da ga odveze, na šta joj je odgovorio da ga vozi do R. V., koji mu je brat od tetke, jer mu je on prvi pao na pamet. U kući R. se osjećao slobodno, jer je često tamo znao da se hrani i prenoći. I. ga je odvezla do R.. Nije se najbolje sjećao šta se tamo dešavalo jer je bio u šoku, ali zna da je njegova tetka bila kod kuće, da se tamo presvukao i da je tražio od R. V. da ga odveze do Bera što je isti i uradio. Nije se sjećao ni da li je po dolasku kod brata od tetke razgovarao sa nekim telefonom, vjerovatno jeste, ali ponovio je da je bio u šoku. Ne sjeća se šta je uradio sa robom koju je prethodno nosio, a kasnije je iz novina saznao gdje je pronadjena ta roba pri čemu postoji mogućnost da je tu robu sam tamo stavio. Znao je da pored tetkine kuće postoji pomoćni objekat u kojem nije znao šta sve drže, ali je lako našao to što je tražio. Prilikom odlaska iz kuće R. uzeo je telefon brata od tetke&nbsp; V. koji se nalazio ispred izlaznih vrata govoreći mu da mu treba telefon, jer se njegov ispraznio i&nbsp; ostavio ga je u njegovoj kući. Dva dana se skrivao po Berima, nakon čega se sam prijavio policiji pri čemu ta dva dana nije bio samo u Berima, već je išao prema Zeti put Aluminijskog kombinata gdje se i predao. Prije nego što se predao policiji prethodno je razgovarao sa ocem, rekao mu da će se predati sam i zamolio ga da mu uredi da ide odmah kod sudije. Po njega je došao T. G. i odmah je bio odveden kod istražnog sudije. Optuženi je dodao da je u vrijeme dok je sa L. N. trgovao po buticima u tzv. profesorskoj zgradi koja se nalazi naspram zgrade Vektre primijetio S. kod fontane ispred "Dalija" kako razgovara preko mobilnog telefona. U tom trenutku bio je izvan butika dok je L. još bio unutra, pa kada je L. završio, rekao mu je "nagrdio me je i još mi šeta ovuda".Tada je krenuo prema S., ali ga je N. u tome spriječio, nakon čega su se njih dvojica pješke uputili prema Bloku gdje obojica žive i dogovorili se da ostave stvari, istuširaju se i odu na ručak u lokal "Dali". Optuženi je objasnio da je L. pošao prema svojoj kući, a da je on tada pozvao svog druga M. R. sa kojim se često čuje telefonom, čak i po nekoliko puta dnevno, nakon kojeg razgovora je M. došao svojim kolima kojima su se malo provozali. Tada je R. rekao da je vidio S. i da mu je bilo došlo da završi s tim, na šta mu je isti odgovorio da je to glupo i predložio mu da odu na trčanje na trim stazu, a zatim svrate u "Trim bar", kako su to uobičajeno radili, ali optuženi&nbsp; nije pristao govoreći M. da je sredjen i da zbog toga neće da trči, ali da on slobodno ide, ukoliko želi, samo da ga prethodno prebaci do lokala "KB" što je M. i učinio.Posjedio je malo u "KB-u", ostavio robu koju je prethodno kupio i krenuo ka lokalu "Dali". Ne zna zašto nije robu ostavio kući, ali se i ranije dešavalo da nešto što kupi ostavi u lokal, pa da ga tek onda odnese kući. Objasnio je da se čuo sa M. R. dok ga je I. vozila kod brata od tetke, u kojem razgovoru mu je rekao da je završio sa S. ali ne na način kao što je trebalo nego na drugi, pa kada ga je M. pitao "Što, što?" odgovorio mu je "Uživaj" i spustio slušalicu. Nije u tom razgovoru pomenuo R. da je pucao u S., pri čemu misli da to isti nije ni mogao da pretpostavi, jer nikada do tada nije pucao iz pištolja. Optuženi je dodatno objasnio da je od osobe čiji&nbsp; identitet ne želi i ne može da kaže čuo da je trebalo da iz sobe u kojoj se probudio nakon dogadjaja ispred lokala "Stara Crna Gora" bude prebačen u gepek auta, a zatim gliserom ispred "Splendida" i da završi na pučini mora. Takodje je naveo da je P. V., koji je prijatelj sa S., prisustvovao njihovom susretu i razmijenjenim riječima ispred lokala "Bilijar klub" koji se nalazi ispod stadiona, sa kojim je otišao na piće, i kada je naišao S. i uputio mu riječi "Šta ti misliš da si, ti si našao mene da prijavljuješ uništit ću te svoga", kada ga je P. zakleo da ne preduzima ništa jer je optuženi dijete, kako se taj susret i završio. O dogadjaju u lokalu "Stara Crna Gora" njegov otac je sve znao i savjetovao ga je da ne preduzima ništa već da sudski gone S.. Otac mu je rekao da je razgovarao sa S. u lokalu "Stara Crna Gora", ali se detalja tog razgovora ne sjeća niti zna tačno mjesto gdje su razgovarali. Nakon što je pucao u oštećenog nije znao da li je istog usmrtio, znao je da je pao, ali nije vidio krv, jer je tada krenuo da trči. Tek oko pola noći te večeri od D. M. saznao je da je oštećeni preminuo. Ne sjeća se da li je nakon što je pucao u S. oprao ruke benzinom.<br>
<br>
Prethodno navedenu odbranu doslovno je ponovio na glavnom pretresu održanom dana 15.09.2009. godine, koju je dopunio na način što je objasnio da je pištolj iz kojega je pucao nabavio 3 godine ranije u Bosni od njemu nepoznatog lica i da ga je platio 600 konvertibilnih maraka za koji pištolj nije imao oružni list. Nije upoznat da je držanje i nošenje oružja zabranjeno, jer je u posljednje vrijeme živio u Novom Sadu i nije upoznat sa zakonima, ali je&nbsp; pretpostavljao da nije dozvoljeno nositi oružje. Njegovi roditelji su pronašli ovaj pištolj unazad dvije i po ili tri godine, jer je bio nemaran i ostavio ga je ispod kreveta. Zbog tog pronalaska roditelji su mu bili šokirani pa im je rekao da pištolj nije njegov, da će ga vratiti i da ga više neće vidjeti pa ga zbog toga nikada nije nosio kući, već je pištolj držao u automobilu. Objasnio je da je taj pištolj gotovo stalno nosio sa sobom, čak i kada je prelazio granicu, a da ga je ostavljao u kola samo kada ide kući i da su njegovi drugovi znali da ima pištolj iako se nije hvalio time. Ne zna kako se zove radno mjesto koje pokriva njegov otac, ali zna da mu je ministar bila G. Dj., a zatim B. G..<br>
<br>
Branilac optuženog V. I., adv. V. V. je u završnoj riječi naveo da je krivični postupak najčešće opterećen negativnim tendencijama što može dovesti do pogrešno utvrdjenog činjeničnog stanja. U konkretnom slučaju, nastupila je tragična smrt oštećenog zbog koje svi žale, ali je neophodno ukazati na nekoliko grupa činjenica. U prvoj grupi je&nbsp; praktično nesporna činjenica da je optuženi V. I. lišio žI.ta oštećenog. Drugu grupu činjenica čine razlozi takvog postupanja optuženog V. i eventualni doprinos koji je u nastupanju predmetnog dogadjaja imao oštećeni, dok se treća grupa činjenica odnosi na čisto subjektivnu sferu vezanu za optuženog V.. Branilac je ukazao da je optuženi V. dvostruko mladji od oštećenog i da u vrijeme predmetnog dogadjaja je tek navršio 21 godinu žI.ta. Prema mišljenju odbrane optuženi V. je nastupio na prednje navedeni način, jer je u Budvi, nakon što je zloupotrijebljeno njegovo povjerenje od strane oštećenog, bio mučki povrijedjen usljed čega je zadobio tešku tjelesnu povredu opasnu po život. Povodom tog dogadjaja uslijedio je postupak kojem je prethodila profesionalna pasivnost policije, te nepostupanje pravosudnih organa na zakonit način u kojem se&nbsp; kao optuženi pojavio P. N. koji je, kako je sam naveo, postupao po nalogu S.. Nakon što je povrijedjeni V. napustio bolničko liječenje, ponovo je bio fizički napadnut od strane nepoznatih lica ali je taj napad imao pozadinu koja je svima jasna i ukazuje da je izmedju ova dva karakteristična dogadjaja bilo kontakata izmedju optuženog V. i oštećenog. Posebno je odbrana ukazala da je smrtonosna povreda kod oštećenog prema neuskladjenim mišljenjima sudskih vještaka, mogla poticati od više mogućih mehanizama, medjusobnih položaja tijela žrtve i napadača, dok se&nbsp; o povredi u vidu "strijelnog" okrznuća izjašnjavao samo sudski vještak sudsko medicinske struke dok se o medjusobnom položaju žrtve i napadača, te mehanizmu nastanka ove povrede nije izjašnjavao nijedan vještak. Predmetni dogadjaj odvijao se u dinamici, jer je oštećeni, znajući da se na njega puca, vršio odredjeno kretanje u cilju koji nije moguće precizno utvrditi, pa je moguće da je to činio pokušavajući da i sam napadne ili da pobjegne sa lica mjesta. Nesporno je da se prilikom nanošenja povreda oštećenom vatrenim oružjem djelovalo sa nivoa kuka i bez nišanjenja, što ukazuje da je V. upotrijebio nesiguran i neprecizan način ispaljenja metka. Takodje je hemijskom probom utvrdjeno da je oružje dejstvovalo na većoj udaljenosti, dok se nije utvrdjivalo eventualno prisustvo barutnih čestica na rukama oštećenog, što je imalo za posledicu uskraćI.je dokaza kojem bi se provjerila odbrana optuženog da se kritičnom prilikom oštećeni S. imao&nbsp; kožnu torbicu i da se mašio za oružje, te da je indiktativno što na licu mjesta nije pronadjena ni torbica ni oružje. Prema mišljenju odbrane, u ovom dijelu sud mora prihvatiti odbranu optuženog, jer je ista logična, životna i ista nije protivurječna ostalim izvedenim dokazima. Odbrana se&nbsp; osvrnula na iskaz svjedoka S. Č., navodeći da je ovaj svjedok pokušao da se fizički distancira od predmetnog dogadjaja jer je u svom iskazu naveo da nije vidio što se dogodilo, već je nakon dva praska vidio kako oštećeni leži na ulici i nekog momka koji trči prema šumi, na koji iskaz je prigovorio optuženi V. navodeći da je svjedok mogao sve da vidi i čuje, jer se u toku dogadjaja nalazio pored svog vozila, odnosno u blizini optuženog V., što ukazuje da je svjedok plasirao sudu kontradiktoran iskaz u vidu misaone konstrukcije. U pogledu psihijatrijskog vještačenja odbrana navodi da u istom postoje odredjene nejasnoće i protivurječnosti, ali da se u istom precizno označava da se, ukoliko se dogadjaj odigrao na način kako to optuženi opisuje, isti nalazio u stanju afekta straha, razdraženosti, bijesa jakog inteziteta koji odgovara stanju privremene duševne poremećenosti, dok je saslušani vještak potvrdio da je do ovakvog stanja moglo doći ukoliko je od povrede u Budvi, pa do predmetnog dogadjaja, izmedju optuženog V. i oštećenog, u medjuvremenu dolazilo do kontakata koji su afektivno stanje optuženog održavali i "podgrijavali".UračunjI.st je zakonska pretpostavka koja je u konkretnom slučaju ozbiljno dovedena u pitanje, samim tim što su eminentni stručnjaci našli da postoji stanje koje odgovara privremenoj duševnoj poremećenosti, koje ima za posledicu da lice koje se u momentu izvršenja nalazilo u tom stanju, ne može biti vino za dogadjaj koji mu se stavlja na teret. Prema mišljenju odbrane ne stoji pravna kvalifikacija navedena u optužnici prema kojoj se optuženom V. stavlja na teret krivično djelo ubistva sa dva kvalifikatorna elementa koja ga čine težim, i to podmuklost i bezobzirna osveta. U konkretnom slučaju nema podmuklosti u izvršenju krivičnog djela, niti je isto motivisano bezobzirnom osvetom,već je optuženi V. izvršio krivično djelo na mah, jer je nesumnjI. doveden u stanje jake razdraženosti bez svoje krivice i doprinosa. Konačno, naveo je da se u konkretnom slučaju kod optuženog V. I. može utvrditi krivica samo za krivično djelo ubistvo pa i privilegovano ubistvo usled postojanja znatno i bitno smanjenje uračunjI.sti, odnosno afektivnog stanja u koje je isti upao bez svoje krivice.<br>
<br>
Branilac optuženog V. I., adv. J. B. je u završnoj riječi naveo da do ovog tragičnog dogadjaja ne bi došlo da istom nije prethodilo nanošenjem teške tjelesne povrede optuženom V. od strane oštećenog, a za koji je svjedok P. N., koji je bio bliski prijatelj oštećenog prihvatio krivicu i koji je u svjedočkom iskazu pred ovim vijećem iznio sve činjenice koje su mu bile poznate i na taj način rasvijetlio dogadjaj a koji se odigrao upravo na način kako je to naveo optuženi V. koji je u toku cijelog postupka govorio samo istinu. U dogadjaju u Budvi, kako to proizilazi iz iskaza svjedoka P., optuženi V. je bio povrijedjen od strane oštećenog, po glavi i tijelu, nakon kojeg dogadjaja policija u Budvi kao ni Osnovno državno tužilaštvo u Kotoru nije preduzelo nikakve mjere protiv S.. Nakon što je optuženi V. napustio bolničko liječenje, isti je ponovo bio fizički napadnut&nbsp; od strane nepoznatih lica što ukazuje na opravdanu vjerovatnoću da je oštećeni podstrekavanjem ponovio napad na V. nakon čega je osjećao strah za sopstvenu bezbjednost. U pogledu dogadjaja u Podgorici odbrana ističe da su provedeni dokazi potvrdili istinistost odbrane optuženog koji je u konkretnom slučaju doveden u stanje jake razdraženosti bez svoje krivice i doprinosa, obzirom na to da ga je oštećeni bez ikakvog razloga teško tjelesno povrijedio u Budvi, dok ga je u predmetnom dogadjaju u Podgorici vrijedao i prijetio mu, a zatim i učinio pokret tijelom kao da će potegnuti pištolj, pa optuženom V. u takvoj situaciji nije preostalo ništa sem da potegne revolver i puca. Branilac je posebno ukazao na kontradiktornost svjedočenje S. Č. koja se ogleda u tome što je u svom iskazu naveo da nije ništa vidio, niti čuo sem dva praska, nakon čega je vidio oštećenog kako leži na ulici i jednog momka koji trči prema šumi, dok je nakon prigovora optuženog da je isti mogao sve da vidi i čuje izjavio da je bila mala udaljenost izmedju njega i optuženog. Nakon izvršenog psihijatrijskog vještačenja i pregleda optuženog, u stavu II mišljenja Komisija je konstatovala da, ako sud prihvati&nbsp; kao realne okolnosti vezane za krivično djelo prikazane na način kako to prikazuje optuženi, mišljenja je da se optuženi u vrijeme izvršenja krivično djela nalazio u stanju afekta straha, razdraženosti i bijesa koje odgovara stanju privremene duševne poremećenosti. Na te okolnosti saslušan je vještak koji je tom prilikom naveo da, ukoliko sud prihvati kao činjenicu da je oštećeni bio u više navrata u verbalnom odnosu sa optuženim, moglo je doći do afektivnog stanja kod optuženog. U konkretnom slučaju, optuženi V. je bio više puta verbalno vrijedjan od strane oštećenog što je potvrdjeno iskazima svjedoka D. B. i D. M., dok sud nije prihvatio saslušanje svjedoka P. V. i P. D., kojim dokazima bi se prednje navedeno i dodatno potvrdilo. U psihijatrijskom nalazu dominiraju dvije dijagnoze i to situaciona neuroza i poremećaj ličnosti koji je verifikovan od strane zatvorskog ljekara koji je konstatovao posttraumatski stres. U izjašnjenju u pogledu uračunjI.sti optuženog polazi se od analize stepena svjesti, afekta i psihičke funkcije pamćenja, na osnovu kojih elemenata se komisija izjasnila da je uračunjI.st bila smanjena ali ne i bitno ističući da u momentu djela nema kvantitativnih poremaćaja svijesti, nema sumračne svijesti, nema bitnih ispada pamćenja, a koji iako su postojali kako su Komisiji prikazani bili su samo djelimični. Ovakav navod u nalazu, te izjašnjenje vještaka na pretresu, da ako je amnezija odnosno nesjećanje koje je prouzrokovano samo psihološkim faktorima, proces prisjećanja može biti takav da osoba poslije izvjesnog perioda rekonstruiše svoje sjećanje, je u suprotnosti sa konstatacijom komisije da su prilikom ocjenjI.ja uračunjI.sti optuženog imali u vidu, očuvano sjećanje optuženog o dogadjaju. Naime, optuženi je prvi put govorio o dogadjaju na pretresu 04.02.2009.godine, odnosno 9 mjeseci nakon tragičnog dogadjaja za koje vrijeme je i po mišljenju vještaka moglo sjećanje da se vrati, dok u istrazi nije iznosio odbranu jer je njegova slika dogadjaja bila nejasna, konfuzna i bez važnijih detalja. Optuženi je pred Komisijom opisao da je poslije dogadjaja u Budvi bio pod konstantnim pritiskom i strahom od eventualnog ponovnog napada, što je kulminiralo 07.05., kada je optuženi, nakon što je oštećeni napravio pokret rukom, pomislio da će isti potegnuti pištolj, pa je radi odbrane sopstvenog žI.ta pucao u oštećenog što je potvrdjeno i nalazom Komisije vještaka koja navodi da je ponovno vrijedjanje od strane oštećenog i doživljavanje da će oštećeni potegnuti pištolj dovelo do stanja afekta straha, prepasti i razdražljI.sti jakog inteziteta kod optuženog, usled kojeg stanja dolazi do pojave "zadnje kapi" koja karakteriše delikte izvršene u afektu. Komisija je konstatovala da kod okrivljenog u vrijeme izvršenja krivičnog djela nisu bile prisutne kvalitativne promjene u smislu pomućenja svijesti ili sumračnje svijesti, ali je bilo prisutno suženje svijesti. I pored toga odbrana ukazuje da u I. sjećanju nisu izostavljeni samo neki detalji, već činjenice koje su kvalitativne prirode, što ukazuje na jako afektivno stanje razdražljI.sti i stanje neuračunjI.sti odnosno bitno smanjene uračunjI.sti u tom trenutku, a o kojem pitanju se vještaci nisu izjašnjavali što predstavlja razlog da se njihovo mišljenje o stanju svijesti optuženog smatra nepotpunim. U prilog stavu odbrane može se koristiti izjašnjenje vještaka da je loša koordinacija afektivno-nagonske sfere odnosno emocionalno nagonske sfere i tzv. kongitivno-saznajnog dijela ličnosti&nbsp; mogla dovesti do otežane kontrole impulsa, osjećanja napetosti, nervoze, ankcioznosti, nižeg praga tolerancije, frustracije u svakodnevnim relacijama, što je imajući u vidu sve što je optuženi preživio počev od povredjI.ja u Budvi, a zatim i prijetnje od strane oštećenog u kontinutitetu, moglo dovesti do afekta jakog inteziteta koji kulminira u predmetnom dogadjaju. Odbrana je posebno ukazala na navod vještaka medicinske struke prema kojem isti nije našao barutne čestice, što govori da se radi o strijelnoj rani iz daljine čime je potvrdjena odbrana optuženog da izmedju njega i oštećenog bila udaljenost od više metara, te da je rana na ruci mogla nastati licem u lice, nakon čega se tijelo oštećenog moglo zaokrenuti za 180 stepeni. Takodje vještak balističar ne isključuje mogućnost&nbsp; da su ova lica bila okrenuta licem u lice, da je prvo nastala povreda ruke, pa zaokrenut od bola, pa povreda vrata. Odbrana je istakla da je vješak balističke struke naveo da se prostrelina ruke, koja postoji u konkretnom slučaju ne može napraviti ukoliko je ruka u vertikalnom položaju odnosno spuštena pored tijela. Ovaj vještak je dalje naveo da je moguće da je oštećeni krenuo desnom rukom prema lijevom kuku okrenuo se malo bočno u kojem trenutku je došlo do povredjI.ja glave. U prilog prednje navedenom, stoji činjenica da je optuženi pucao sa kuka i bez&nbsp; nišanjenja, što ukazuje da&nbsp; nije imao vremena da podigne ruku sa revolverom kako bi mogao nanišaniti protivnika, što je potvrdjeno time da je ulazna rana za 10 cm niža nego izlazna rana na glavi pokojnika. Shodno prednjem, predmetno djelo može se jedino kvalifikovati kao ubistvo na mah usljed jake razdraženosti. Neutemeljen je stav optužbe da je u konkretnom slučaju u pitanju teško ubistvo počinjeno na podmukao način i&nbsp; iz bezobzirne osvete, obzirom da nisu ispunjeni elementi ni za jednu od ovih okolnosti.Odbrana je ponovila da su se optuženi i oštećeni nekoliko puta sreli&nbsp; nakon dogadjaja u Budvi navodeći da optuženi nije razmišljao niti planirao da se osveti i izvrši ubistvo na način kako se to u optužnici predstavlja. U konačnom odbrana je ukazala sudu da prilikom odlučI.ja o krivici i sankciji, ima u vidu da je optuženi&nbsp; tek napunio 21 godinu žI.ta i da ga je oštećeni, koji je skoro duplo stariji od njega,&nbsp; teško tjelesno povrijedio, a kasnije vrijedjao i prijetio mu.<br>
<br>
Optuženi V. I. je u završnoj riječi prihvatio završnu riječ svojih branilaca i dodao da nije planirao da liši žI.ta oštećenog, jer bi u slučaju postojanja takve namjere, istu saopštio I. B. sa kojom se zabavljao 4-5 godina, a za čiji iskaz je punomoćnik oštećene porodice naveo da je tačan i&nbsp; istinit. Da je imao namjeru da se osveti, mogao je to učiniti na neki od mnogobrojnih načina da se ne zna ko je to učinio. Dodao je da je tog dana bio sasvim normalno obučen za izlazak u grad, da je samo branio svoj život jer je bio ubijedjen da je oštećeni tog dana kod sebe imao pištolj obzirom na to da je povreda koju je dobio od oštećenog u dogadjaju u Budvi nanijeta pištoljem. Optuženi je predložio sudu da donese oslobadjajuću presudu.<br>
<br>
Optuženi R. V. je u odbrani datoj pred ovlašćenim službenicima Uprave policije na zapisniku Ku.br.651/2008 od 09.05.2008. godine u bitnom je naveo da je dana 07.05.2008.godine, nakon ručka&nbsp; zaspao, te da je spavao do 18,20 h, kada ga je probudila majka Z. i rekla mu da treba da pozove njenog brata D. V. koji živi u Bloku V, što je i učinio pa je D. došao nakon 10-ak minuta svojim vozilom marke "Mercedes" tzv. "Okaš" metalik sive boje i ulcinjskih registarskih oznaka.Kada je D. došao kod njih pitao je Z. šta je bilo, kada mu je zazvonio telefon. Nakon što je obavio taj razgovor, D. je rekao da ga je zvao neki inspektor i da mora da ide ispred zgrade u kojoj živi jer ga tamo čeka policija, nakon čega je otišao svojim vozilom. Optuženi dalje objašnjava da ga je negdje oko 20,00 časova, telefonom&nbsp; pozvao Š. M. i pitao ga da li je čuo za frku koja se desila u gradu kojom prilikom mu je ispričao da je grad blokiran od strane policije, da je čuo da je I. V. ubio nekog čovjeka i da je neka gužva ispred I. kuće u Donjoj Gorici, na što mu je odgovorio da vjerovatno ima neki problem i da će se kasnije čuti. U tom vremenskom intervalu, odnosno oko 20,00 časova,&nbsp; kada je krenuo kod rodjaka M. na ulici u blizini njegove kuće iz vozila marke "Golf" sive boje izašla su dva uniformisana policajca i jedan u civilu i pitali ga gdje žive R., da li se on preziva R. i da li je u srodstvu sa I. V., na šta im je potvrdno odgovorio. Tada su policajci pozvali nekog radio stanicom, nakon čega je došao veći broj uniformisanih policajaca na čelu sa D. i R., koji su mu rekli da je potrebno da se obavi pretres njegove kuće, čto su i uradili. Kada su završili sa pretresom kuće, otišli su iza kuće do jedne šupe koja je bila zaključana i koju je tom prilikom otključao, i u koju je ušlo nekoliko policajaca i izvršilo pregled. Nakon što su pretresli i tu šupu, jedan od policajaca ga je pitao gdje se nalazi tavan od kuće i da li ima prolaz do njega, pa pošto im je potvrdno odgovorio, pretresli su i tavan. Po završetku pretresa policajci su mu saopštili da treba da podje sa njima u policijsku stanicu radi obavljanja informativnog razgovora, što je i učinio. Dodatno je objasnio da mu je dva mjeseca ranije ujak V. D. rekao da je I. imao neki problem na primorju i da je tada zadobio teške tjelesne povrede kao i da mu je otudjen i zlatni lanac i da se nalazi u bolnici. Čim je to saznao, posjetio je sa majkom I. u bolnicu, na Odjeljenju neurohirurgije. Prilikom te posjete I. mu je ispričao da ga je u Budvi ispred jednog lokala izveo neki čovjek (čije ime on nije zapamtio) i pištoljem izudarao po glavi nakon čega je pao u nesvijest. Poslije te posjete sreo je I. dva ili tri puta, ali nisu više pričali o povredjI.ju, jer su ti susreti kratko trajali. Poznato mu je da je I.&nbsp; prije nekih 15 dana došao sa svojim ocem kod njih kući kojom prilikom su sjedjeli oko sat vremena, kada je D. otišao, a I. je ostao i rekao da će po njega doći njegova djevojka. Negdje nakon 10 do 15 minuta poslije D. odlaska, po njega je došla jedna omanja crna djevojka sa vozilom marke "Mercedes". Ta djevojka je došla ovim vozilom ispred kuće, ali nije ulazila, već je I. odmah nakon što je došla otišao sa njom. Optuženi je naveo da je njegovo vozilo marke "Pasat" navedenih registarskih oznaka ostalo parkirano ispred njegove porodične kuće kada je priveden od strane policije. U dopuni zapisnika o saslušanju osumnjičenog sačinjena pred ovlašćenim službenicima policije Ku.br.651/08 od 09.05.2008. godine koji je sačinjen na zahtjev i insistiranje optuženog, u bitnom je naveo da je dana 08.05.2008. godine, saslušan u prostorijama Uprave policije PJ Podgorica, u svojstvu osumnjičenog lica, u kojem momentu se nalazio u stanju velikog šoka i stresa obzirom da se ranije nije srijetao sa takvim stvarima, pa prethodni informativni razgovor sa inspektorima policije te povjerljiv razgovor sa njegovim braniocem nije bio dovoljan da kaže pravu istinu. Optuženi je naveo da je istina da ni u jednom momentu nije pomagao niti prikrivao I. V. iako je znao da je lišio žI.ta S. R.. Istina je da se dana 07.05.2008. godine, nalazio u svojoj kući i da je spavao, kada ga je negdje oko 18,20 h probudila majka i rekla mu da je došao I. V. sa svojom djevojkom I.. Ustao je i otišao u dnevni boravak gdje je zatekao I. u društvu svoje djevojke, odnosno I. se nalazila ispred kuće pa su je oni pozvali da udje i ona se sve vrijeme nalazila u kući. Pozdravio se sa I. koji mu je izgledao čudno, bio je zajapuren, zbog čega je u prvi mah pomislio da se sa nekim potukao, pa ga je pitao da li ima neki problem i što se desio na šta mu je I. odgovorio "pucao sam na onoga čovjeka", misleći na S. R.. Kada je to čuo, uhvatio se rukama za glavu i zakukao govoreći I. da to nije smio da učini, niti da dodje u njegovu kuću nakon toga. Ne može se sjetiti da li mu je I. detaljno objasnio gdje je i kako pucao na S., ali je on I. rekao da mora pozvati njegovog oca a svog ujaka D. V., pa je istog pozvao sa svog mob. tel. br. 069/268-... na D. broj 067/508-.... U tom razgovoru rekao je D. da hitno dodje, ali mu nije rekao pravi razlog pozI.ja već mu je rekao da mu je majka nešto bolesna. Istakao je da je tokom tog razgovora imao osjećaj da D. zna o čemu se radi, a isti je nakon par minuta došao kod njih kući. Odmah nakon što je D. došao rekao mu je da je I. izgleda ubio S., pa kada je to D. čuo, potpuno se zaprepastio. U toj gužvi I. je pričao o tome kako će da bježi u Bosnu i Hercegovinu tj. Republiku Srpsku a pominjao je i Beograd, Novi Sad i Berane. Objasnio je da I. nije prečesto dolazio kod njih kući, ali je i pored toga znao gdje se nalaze njihove kućne stvari, pa je tako ušao u pomoćni objekat, tj. šupu koja se nalazi pored njihove kuće i koristeći benzin koji se nalazio u jednoj boci, a koji koriste za kosačicu, oprao ruke.U tom trenutku nije znao zašto je I. oprao ruke benzinom, a nakon toga je D. I. rekao da odmah skine sa sebe garderobu koju je imao na sebi u momentu kada je ubio S. i da će mu on ubrzo donijeti novu garderobu iz stana. Pošto je želio da I. i D. što prije napuste njegovu kuću i da bi izbjegao bezpotrebne probleme, dao je I. svoju garderobu i to: donji dio trenerke sive boje, majicu kratkih rukava crne boje i jednu platnenu jaknu braon boje pri čemu napominje da je bio ubijedjen da će D. odvesti I. u policiju. Dalje je naveo da je D. dobio telefonski poziv od strane policije nakon kojeg je odmah napustio njegovu kuću, a prethodno navedenu garderobu je I. dao u medjuvremenu. Garderobu koju je I. skinuo stavio je u jednu kesu koju mu je prethodno tražio, a zatim je istu odložio u pomoćni objekat koji se nalazi neposredno pored kuće gdje su nekad držali prasad, koju garderobu niko nije dirao i koju je voljan pokazati policiji. Dodao je da su se na jednoj peći u kući nalazila njegova dva mobilna telefona, pa je I. insistirao da uzme jedan od njih da koristi što je i učinio, pa je uzeo mobilni telefon u kojem je bila M tel kartica broj 068/441-...,&nbsp; s tim što ne zna da li je prethodno kod sebe I. imao mobilni telefon.I. je od njega zatražio da ga preveze put mjesta Beri. Pristao je, pa ga je odvezao svojim vozilom marke "Pasat" crne boje do tzv. "Plavog mosta" u Berima. Nakon toga se vratio kući i sa I. se više nije gledao niti čuo.Napomenuo je da mu je još od ranije poznato da je I. imao dosta problema sa zakonom i policijom, ali da u tim situacijama nije dolazio kod njega kući, niti mu je bilo kada, pa ni u ovom slučaju pomagao na bilo koji način. Nedugo nakon što se vratio kući, po njega je došla policija i privela ga u službene prostorije.<br>
<br>
U odbrani datoj na zapisniku pred istražnim sudijom ovog suda Kri.br.342/08 od 09.05.20008. godine u bitnom je ponovio prethodno navedeni iskaz koji je dodatno pojasnio. Naime, optuženi je naveo da mu je I. V. predmetnom prilikom, kada je u društvu svoje djevojke bio kod njega kući, rekao da je ubio čovjeka, ali mu nije rekao koji je čovjek u pitanju. Kada je čuo šta je I. uradio, odmah mu je rekao da ode iz njegove kuće i pozvao I. oca, a svog ujaka D..Nije mu rekao pravi razlog pozI.ja, već mu je rekao da dođe jer je majka bolesna. Odmah nakon što je D. došao rekao mu je da je I. pucao na nekog čovjeka i da ga vodi iz njegove kuće, ali ga isti nije poslušao već je počeo sa I. da razgovara o bjekstvu. Naveo je da je tokom tog razgovora koji je slušao, samo sjedio i tresao se, jer je bio prestravljen, a da je I. bio razdražen, da je raspravljao sa svojim ocem i da je dok su razgovarali žustro šetao po kući. D. je tom prilikom rekao I. da sa sebe skine svu odjeću, da će mu donijeti drugu i predložio mu da opere ruke benzinom. I. mu je tražio benzin, ali mu je odgovorio da nema benzina i ponovio da idu iz njegove kuće. I. je tada otišao u pomoćni objekat koji se nalazi iza kuće, jer je znao da tamo drže kosilicu i uzeo benzin koji se za istu koristi i njime oprao ruke. Prije nego što je I. otišao da opere ruke benzinom, D. je primio telefonski poziv od policije.Zvali su ga da hitno dodje u stanicu radi razgovora, nakon čega je D. rekao I. da mora hitno da ide i da će mu donijeti robu. I. je, nakon što je oprao ruke benzinom i umio se u kupatilu, skinuo svu robu sa sebe i otvorio njegov plakar iz kojeg je uzeo trenerku, jaknu i patike, zatim je tražio kesu i u nju je stavio robu koju je prethodno skinuo sa sebe. Dodao je da mu je tu kesu dao iz straha zbog stanja u kojem se I. nalazio i da je I. istu stavio u pomoćni objekat iza kuće. Optuženi navodi da je to vidio posmatrajući sa prozora dnevne sobe, koji gleda na tu stranu. Nakon što je ostavio robu na navedenom mjestu, I. mu je zatražio da ga hitno prebaci do sela Beri, na šta je pristao, jer je bio u stanju šoka i straha, pa ga je svojim vozilom odvezao do Sitničkog mosta koji se nalazi prema ovom selu, gdje ga je ostavio i vratio se kući. Prije nego što su napustili njegovu kuću, I. je uzeo jedan od njegova dva mobilna telefona koja su se nalazila na peći u dnevnom boravku. Objasnio je da je nakon što se vratio kući, bio uznemiren i da je zatim došla policija i privela ga. Nije mu bila namjera da zataška ubistvo niti da pomogne I. i prikrije ga, jer zna šta znači izgubiti nekog obzirom da mu je brat koji je radio kao policajac stradao na dužnosti, već je sve navedeno uradio iz straha zbog I. razdraženosti i nije znao kako da ga udalji iz svoje kuće. U vezi tog dogadjaja bio je saslušavan dva puta u policiji. Prilikom prvog saslušanja je uglavnom ćutao i nije ništa govorio osim da je spavao i da ga je majka probudila, ali je kasnije sam inicirao da ga opet saslušaju kojom prilikom je uglavnom pričao o predmetnom dogadjaju na istovjetan način kao pred istražnim sudijom, jer je želio da kaže pravu istinu o tome što se dogodilo. Tokom oba saslušanja u policiji bio mu je obezbijedjen branilac po službenoj dužnosti, s tim što je prije prvog saslušanja bilo omogućeno da sa istim obavi razgovor nasamo, ali tom prilikom nije nešto posebno razgovarao sa advokatom, jer je bio izgubljen zbog situacije u kojoj se našao. Prije nego što je saslušan drugi put, nije mu rečeno da može razgovarati nasamo sa braniocem, ali je isti bio prisutan kada je inspektor izdiktirao njegovu izjavu, tj. nije siguran da li je inspektor tačno diktirao njegovu izjavu, ali misli da je to učinio približno tačno.<br>
<br>
Nakon što mu je ukazano na razliku u kazI.ju pred policijom(drugi put) i onog što je rekao pred istražnim sudijom, optuženi je naveo da pred policijom nije rekao da je I. mislio na R. S. kada mu je rekao da je pucao u&nbsp; čovjeka, ali da je on sam pretpostavio da je to lice u pitanju jer je znao da je par mjeseci ranije I. sa istim imao konflikt, usljed čega je zadobio povrede glave i bio liječen u bolnici oko nedelju dana. Dodatno je objasnio da je u toku razgovora izmedju D. i I. čuo kako I. pominje bjekstvo u Srbiju ili Bosnu, da mu je D. rekao da neće moći nigdje da pobjegne jer je cijeli grad blokiran, nakon kojih riječi je I. vikao na njega govoreći mu da ga neće on učiti što treba da radi i da on to sam zna.&nbsp; Ne sjeća se precizno kako je bio obučen I. kada je došao kod njega kući, ali misli da je na gornjem dijelu tijela imao majicu kratkih rukava svijetle boje, koja nije bila jednobojna već je imala više boja, a da je na donjem dijelu tijela imao pantalone pri čemu ne zna koje su bile boje. Policija je kasnije pronašla kesu sa robom koju je I. skinuo sa sebe, s tim što im je on pokazao gdje je I. tu robu odložio. Optuženi je naveo da je I. rijetko dolazio kod njih kući, ali da je nakon sukoba sa R. S. i njemu i cijeloj rodbini ispričao kako ga je isti u Budvi udarao pištoljem po glavi, i to je opisao upravo tim riječima s tim što nije pominjao eventualne namjere da mu se zbog toga osveti.&nbsp; Dodao je da nije poznavao oštećenog niti ga je ikada vidio. U telefonu koji je I. uzeo prilikom napuštanja njegove kuće bila je kartica sa brojem 068/441-..., a da ga je odvezao svojim vozilom marke Pasat, crne boje, reg.oznaka PG ... . Ne sjeća se koliko je vremena I., I. djevojka, provela u njegovoj kući niti da li je ista prisustvovala i čula razgovor o bjekstvu koji su vodili D. i I.. Ne zna da li je u tom razgovoru pominjana kuća na Žabljaku Crnojevića niti pištolj, s tim što navodi da I. kod sebe nije imao pištolj dok je boravio kod njega u kući. Istakao je i to da nije sakrio ništa od I. stvari niti zna da li je I. pominjao svog druga M. R. dok je bio u njegovoj kući.<br>
<br>
Iznoseći odbranu u prethodnom postupku pred istražnim sudijom ovog suda na zapisniku Ki.br.83/08 od 13.05.2008. godine, optuženi je ponovio prethodno navedenu odbranu s tim što je naglasio da I. V. nije ništa pomogao, već je isti sam došao u njegovu kuću, ponašao se kao lud i uzeo njegove stvari. Ponovio je da je sve što je uradio bilo učinjeno iz straha od I.&nbsp; i sa ciljem da isti što prije napusti njegovu kuću. Naveo je da je nakon što se vratio iz Bera kod njega došla policija i pitala ga je li I. tu i da li se tu krije na šta im je odgovorio da nije i da nema pojma o tome što se dogodilo, ali da ne zna šta je mislio pod time da ne zna ništa o tome, jer je bio u šoku.&nbsp; Dodao je da, kada je I. došao kod njega kući, nije znao da je isti ubio čovjeka već samo da je pucao.<br>
<br>
Na glavnim pretresima održanim dana 07.02.2009. godine i dana 15.09.2009.godine, optuženi R. V. je ponovio odbranu datu pred istražnim sudijom na zapisnicima Kri.br.342/08 od 09.05.2008. godine i Ki.br.83/08 od 13.05.2008. godine s tim što je naveo da je tačno ono što je iznio u svojoj odbrani na zapisniku pred policijom u dopunskom zapisniku&nbsp; dana 08.05.2008. godine. Pojasnio je da je htio da optuženi V. što prije izadje iz njegove kuće jer je isti bio "lud i agresivan.", a da je tek nakon povratka iz Beri primijetio da na peći nema jednog telefona, i tada je shvatio da mu je I. uzeo jedan od njih koji je rijetko koristio i da je tačno da ga je ujak D. pitao da li ima benzina, na što mu je odgovorio da nema, nakon čega je optuženi V. otišao u šupu i oprao ruke benzinom, a kako mu je to prethodno rekao D.. Izjašnjavajući se na razlike u kazI.ju pred policijom i pred istražnim sudijom odnosno na glavnom pretresu, optuženi je izjavio&nbsp; da ne zna tačno koliko je bilo sati kada ga je probudila majka, da li 18 h ili 18,20 h. Ne sjeća se da je pred policijom rekao da je dao I. garderobu, jer&nbsp; je I. sam uzeo garderobu, s tim što je dodao da je isti tokom boravka u njegovoj kući histerisao, bio bijesan i lud, pa ga u tome nije mogao spriječiti, jer se plašio da isti ima pištolj kod sebe i da će i njega napasti. Iako je tačno ono što je naveo pred istražnim sudijom, istina je da se plašio da ga V. može napasti bilo čime, pa je sve vrijeme sjedio u fotelji i molio ga da se smiri. Objasnio je da je pred istražnim sudijom naveo da su ga policajci koji su došli pitali da li mu je I. rodjak i da li je dolazio kod njega na što im je odgovorio da nije, kojom prilikom se tresao i bio pod šokom. Stalno je ponavljao da I. nije tu i da nije dolazio pri čemu ne isključuje da je pred istražnim sudijom naveo da je policajcima odgovorio riječima "ja ne znam ništa o tome", ali je suština da je rekao da I. nije dolazio, s tim što su policajci jedino pitali za I. V. ali ne i za druga lica. Policajci, kojih je bilo oko pedeset, samo su ponavljali gdje je I., ali ih nije pitao zbog čega istog traže. Ne sjeća se tačno koliko je bilo sati kada je policija došla, koliko se sjeća došli su 5 minuta nakon što se vratio iz Beri. Dodao je da je iz njihove kuće prvo otišao D. V., a zatim I. djevojka I. koja nije bila u kući kada je krenuo da prebaci I. do Beri.<br>
<br>
Branilac optuženog R. V., advokat N. M. je, u završnoj riječi u bitnom je naveo da je cilj alterntivno odredjenih radnji&nbsp; krivičnog djela iz člana 387 Kz-a, da izvršilac preduzima radnje koje vode cilju koji je definisan kao "da učinilac ne bude otkriven" koje se vrši prikrI.jem sredstava ili tragova. U konkretnom slučaju optuženom R. se stavlja na teret izvršenje ovog djela prikrI.jem tragova jer se prikrI.je sredstva izvršenja&nbsp; nije moglo staviti ovom optuženom na teret obzirom da je revolver kojim je djelo izvršeno već pronadjen, a isti je bio van domašaja ovog optuženog. Kvalitet tragova koji se prikrivaju mora biti takav da stvarno, a ne pretpostavljeno sprečava otkrI.je učinioca, pa kod ovakvog stanja stvari odjeća ili telefon&nbsp; ne mogu biti tragovi koji bi spriječili otkrI.je učinioca.Pored kvaliteta tragova mora postojati i vremenski okvir za izvršenje djela koji mora biti postavljen tako da učinilac ne smije biti otkriven prije nego što izvršilac krivičnog djela iz čl.387 Kz-a pomogne da se sakriju tragovi. Iz provedenih dokaza, prvenstveno iskaza svjedoka B. I., S. Č., N. J. i R. G., kao i zapisnika o uvidjaju, proizlazi da je odmah nakon što se predmetni dogadjaj odigrao bilo poznato da je djelo izvršio V. I.. Prednje ukazuje da je neodrživa konstrukcija da se može izvršiti krivično djelo iz čl.387 hronološki poslije saznanja policije o izvršiocu djela, kao i pronalaska pištolja.&nbsp; Sa ovih razloga, odbrana smatra da u radnjama koje je kritičnog dana preduzeo optuženi R. nema ostvarenja bića krivičnog djela iz čl.387 Kz-a. Branilac je posebno ukazao na ocjenu i kazI.je psihijatra dr G. da lica koja su bliska optuženom V., obzirom na njegovu naprasitu narav, te činjenicu da je isti po izvršenju djela bio jako razdražen, prirodno reaguju povlačenjem pred njim, pa se nije moglo očekivati da u toj poziciji optuženi R.&nbsp; kaže ne V. na bilo koje pitanje ili zahtjev.<br>
<br>
Optuženi R. V. je u završnoj riječi je izjavio da u potpunosti prihvata završnu riječ svog branioca i dodao samo da se u medjuvremenu oženio.<br>
<br>
Optuženi R. M. je u odbrani datoj pred ovlašćenim službenicima policije, u bitnom&nbsp; naveo da se dana 07.05.2008.godine, oko 16 časova, nalazio u svojoj kući u Podgorici, u Dalmatinskoj ulici. Nakon što se probudio, na svom mobilnom telefonu broj 069/431-... vidio je više propuštenih poziva od svog druga I. V., pa je istog pozvao na I.ov broj 069/666-... . I. mu je tada rekao da želi da se vide jer želi nešto da mu kaže, o čemu ne bi da priča preko telefona. Negdje oko 16,45 h, a po dogovoru sa I., našao se sa njim preko puta svoje kuće ispred Bloka V kojom prilikom mu je I. rekao da je u piceriji "Primicija" vidio S. R. koji ga je mjesec dana ranije izudarao pištoljem po glavi, i pitao ga šta da radi, na što mu je odgovorio da ga to ne interesuje i da radi šta hoće. Optuženi dalje navodi da se razgovor odvijao u njegovom vozilu i da su se u toku razgovora kretali prema Kafe baru "KB" tj. provozao je V. nekih 50-tak metara i ostavio ga ispred navedenog lokala, a on je otišao na trčanje, na trim stazu koja se nalazi u Tološkoj šumi, jer se prethodno dogovorio sa drugovima D. B. i S. M. da treniraju u 17,00 h. Trenirao je u pomenutom društvu negdje oko 2 sata, za koje vrijeme mu se mobilni telefon nalazio u vozilu marke BMV reg. oznaka PG ... koji je bio parkiran na trotoaru&nbsp; ispred lokala "Trim bar" u Tološkoj šumi. Kada je nakon završenog treninga ušao u svoje vozilo,a sa njim je bio i B. D., primijetio je na svom mobilnom telefonu propuštene pozive od I. V..Odmah ga je pozvao.Kada mu se I. javio, rekao mu je "završio sam ovo djubre" i odmah je znao da se radi o S. R. pri čemu je bio ubijedjen da ga je I. prebio, jer je bio sklon tučama. Pitao je I. gdje je, na što mu je isti odgovorio riječima "Uživaj ti". Ne može se sjetiti da li je u toku ovog razgovora sa I. telefon dodavao&nbsp; D. B.&nbsp; da i on razgovara sa V., ali misli da je u toku treninga B. putem svog telefona razgovarao sa V., ali mu nije poznat sadržaj tog razgovora. Iako nije čuo razgovor izmedju B. i V., B. mu je rekao da se V. nalazi u blizini ili u piceriji "Primicija" i da će da "napadne onoga", pri čemu je znao da se radi o S. R.. Nakon završenog treninga i navedenog razgovora sa V., otišao je kući gdje se kratko zadržao jer ga je B. po ranijem dogovoru čekao ispred svoje zgrade, u kojoj zgradi stanuje i V. I., kako bi išli na utakmicu koja se igrala na stadionu "Budućnost". Kada se nalazio ispred zgrade D. B. primio je poziv od policije koja je ubrzo stigla i privela ga u službene prostorije policije. Optuženi je dodao da je po riječima optuženog V. pomislio da ga je I. isprebijao, jer se isti lako potuče, što mu je od ranije poznato jer se i sam više puta tukao sa V., zbog čega je bio zatvaran u policiji i krivično odgovarao. Dodao je da je i prethodne večeri, tj. 06.05.2008.godine, iz lokala "Kastro" koji se nalazi u Bloku V istjerao V. I., jer su se prethodno posvadjali, što mogu potvrditi D. B.i S. M., a po potrebi i druga lica. Poznato mu je da je V. I. imao pištolj, odnosno revolver sa burencetom crne boje, jer je taj pištolj prilikom svadje sa njim potezao i na njega, ali ne zna kakva je drška na tom pištolju.Objasnio je da je V.&nbsp; takve naravi da se gotovo svakodnevno hvalio da ima i nosi pištolj, pa je sa tim mogao biti upoznat svako ko je V. poznavao. Poznato mu je da je V. u vezi sa izvjesnom I. iz Podgorice, čije prezime ne zna, jer se često dešavalo da dok je sa svojim društvom,&nbsp; I. dodje sa njom&nbsp; da zajedno popiju piće. Par dana ranije, telefonski je komunicirao sa I.nom, kada su ga osim nje telefonom pozivali i roditelji V., jer isti nije dolazio kući više dana. Takodje mu je poznato da V. ima&nbsp; i posjećuje rodbinu po Republici Srpskoj, ali&nbsp; tokom telefonskog razgovora koji je prethodno opisao, isti nije pomenuo&nbsp; da će eventualno ići tamo. Nije znao da je obaveza, niti mu je palo na pamet da bilo kome prijavljuje V. I. za bilo kakav napad na S. R., pri čemu je istakao da ga je ubrzo nakon razgovora sa V. uhapsila policija.<br>
<br>
Prednje navedenu odbranu u svemu i doslovno ponovio je pred istražnim sudijom ovog suda na zapisniku Kri.br.342/08 od 09.05.2008. godine i Ki.br.83/08 od 13.05.2008. godine, s tim što je dodao da nije mogao znati što je I. radio niti je mogao pomisliti da je isti ubio S., obzirom na to da se i sam desetak puta potukao sa I. i da&nbsp; isti prema njemu nije preduzeo ništa ozbiljnije. Dodao je da se ovaj navod odbrane može provjeriti jer su mu u policiji rekli da je razgovor koji je obavio sa I.&nbsp; snimljen. Dodao je da je I. nakon što mu je rekao "uživaj", prekinuo razgovor i da mu ništa nije govorio o svojim daljim namjerama niti mu je poznato šta je I. dalje radio. Sa I. se više nikada nije čuo, a 5 minuta poslije predmetnog razgovora sa istim, pozvala ga je policija na razgovor. Poznaje oštećenog, jer su jednom prije 2-3 godine bili u istom društvu i poznato mu je da je I. imao konflikt sa istim u lokalu oštećenog, "Stara Crna Gora", koji se nalazi izmedju Budve i Bečića, ali koji nikada nije posjetio. I. mu je pričao o konfliktu izmedju njega i oštećenog, da je tada sa nekom djevojkom koja se svidjala R. izašao van lokala, pa ga je po povratku u lokal R. zvao da izadje napolje, a kada je I. iskoračio iz lokala, da je R. počeo da ga udara pištoljem po glavi. Nakon ovog dogadjaja I. je bio u bolnici u Podgorici, gdje ga je posjećivao i kojom prilikom je vidio da isti ima povrede po glavi, kada je I. govorio da će tužiti oštećenog i tražiti novac, ali nije govorio koliko novca očekuje od toga. O ovom dogadjaju se često pričalo u njihovom društvu i I. je govorio da će prvo da sačeka da vidi&nbsp; hoće li mu R. isplatiti&nbsp; pare ili neće, a da će nakon toga vidjeti što će i kako će, pri čemu ne zna šta je I. pod time podrazumijevao. Ponovio je da mu je poznato da je I. imao pištolj jer se prije pola godine mašio za isti prilikom njihovog medjusobnog konflikta. Zapravo je u pitanju revolver koji ima burence u koje se stavljaju meci i koji ne izbaca čaure prilikom pucanja. Optuženi je naveo da niti on niti D. B. nisu razgovarali ni sa kim od I. porodice, niti su imali saznanja o eventualnim varijantama za I. bjekstvo.<br>
<br>
Na glavnim pretresima održanim dana 07.02.2009. godine i 15.09.2009. godine, optuženi je ponovio prednje navedenu odbranu, s tim što je istu izmijenio u jednom dijelu&nbsp; i naveo da je I. nekad nosio a nekada ne pištolj koji ima i da taj pištolj I. nikad nije potezao na njega. Upoznat na razlike u kazI.ju&nbsp; prilikom ranijeg iznošenja odbrane, optuženi je izjavio da je tačno ono što je naveo na glavnom pretresu i da ga ranije nisu pravilno shvatili. Dodao je da se ne sjeća da je B. D. razgovarao sa I. nakon njihovog treninga i njegovog razgovora sa I., ali da je sadržinu svog razgovora sa istim komentarisao sa D. B. i da mu je prenio sve što mu je I. rekao. Ponovio je da su, u toku treninga, telefonom razgovarali I. i D. B., ali da on sam nije razgovarao sa I., nakon kojeg razgovora mu je B. rekao da je I. negdje kod picerije "Primicija", s tim što se ne sjeća detalja tog razgovora. Povodom susreta sa V., a koji se dogodio prije odlaska na trening, objasnio je da je sa istim razgovorao o otvaranju lokala kojom prilikom mu je I. rekao da planira da otvori lokal sa svojim drugom koji takodje živi u Bloku, a da su takodje pričali o utakmici koja je te večeri trebala da bude na stadionu. Tokom tog susreta I. mu je rekao da je vidio S. kod picerije "Primicija" i da mu je "došlo da ga prebije", na koje riječi mu je rekao da ne zna šta da uradi ali da mu je bolje da nastavi sa tužbom i uzme novac od S.. Optuženi je dodao da je nekih 15-ak dana prije predmetnog dogadjaja šetao sa I. V. kojom prilikom su kod restorana "Dali" vidjeli S. i da mu je I. rekao da se maknu odatle, pri čemu nije bilo daljih komentara, iako su često pričali o S. i dogadjaju koji se ranije dogodio u Budvi. U ovim razgovorima I. nikad nije govorio da će se osvetiti na ovakav način, već je govorio koliko mu je teško palo to što se desilo, pitao se šta povodom toga da uradi i da su podnošene prijave. I. mu je pričao da i dalje ima problema sa S. jer mu je S. prijetio ponovnim napadom. Kada bi se pomenuo S. I. bi se uzbudio, pa je tako bilo i prilikom njihovog susreta ispred restorana "Dali", kada je I. bio uzbudjen, ali nije kretao put S., nakon kojeg susreta su odmah pošli u "Trim bar" koji se nalazi u Tološkoj šumi. Optuženi je objasnio da mu je u njihovom razgovoru I. rekao: "Završio sam sa onim djubretom" ili nešto slično tome, ali da mu nije rekao da je ubio S., a zatim mu rekao "uživaj" i spustio slušalicu. Nakon 10 do 15 minuta od ovog razgovora, pozvao ga je a zatim se i pojavio inspektor G. J. koji mu je&nbsp; rekao da je I. pucao. Od pozivanja do pojavljivanja J. prošlo je samo minut ili dva, a razgovor je počeo na način što mu se J. obratio riječima: "Jesi li čuo šta se desilo?", što mu je zvučalo kao da J. već zna sve što se dogodilo. Ne zna tačno koliko je bilo sati kada ga je pozvao inspektor, ali je prethodno bio na treningu koji je počeo oko 17 časova i koji je trajao oko dva sata, nakon kojeg je otišao kući i istuširao se, obukao i izašao iz kuće, kada je uslijedio poziv od ovog inspektora.<br>
<br>
Branilac optuženog R. M., adv. H. G. je, u završnoj riječi podržao stav zastupnika optužbe, obzirom da je zastupnik&nbsp; odustao od krivičnog gonjenja u odnosu na njegovog branjenika<br>
<br>
Optuženi R. M. je u završnoj riječi naveo da u potpunosti prihvata završnu riječ svog branioca.<br>
<br>
Sud je, radi razjašnjenja i pravilnog utvrđenja odlučnih činjenica, u dokaznom postupku proveo sledeće dokaze: saslušao predstavnika oštećene porodice S. R., saslušao svjedoke: V. D., S. R., T. R., Č. S., B. I., B. D., M. S., M. D., Dj. V., P. Z., S. D., V. D., N. J., B. P., O. R., D. D., P. N., R. G., N. L., na saglasan predlog stranaka pročitao iskaz svjedoka M. B.; pročitao zapisnik o uvidjaju Kri.br.338/08 od 08.05.2008.godine, potvrdu o privremeno oduzetim predmetima Ku.br.651/08 na ime R. V., izvještaj o balističkom vještačenju projektila revolvera i čaura broj 1131-1137/08 sa fotodokumentacijom i nalazom vještaka M., izvještaj o vještačenju garderobe S. R. sa fotodokumentacijom br.1138-1145/08, izvještaj o utvrdjI.ju barutnih čestica sa garderobe optuženog V. I. br.1143/08, izvještaj o vještačenju br.1132/08 sa fotodokumentacijom, izvršio uvid u spise predmeta Osnovnog suda Kotor K.br.104/08, pročitao izvještaj o obradi tragova izuzetih uzoraka za DNK analizu, izvještaj o analizi parafinskih rukavica&nbsp; skinutih sa šaka B. I. sa nalazom i mišljenjem, izvještaj o utvrdjI.ju prisustva barutnih čestica br.1133/08 skinutih sa unutrašnjosti putničkog vozila "Mercedes" vlasništvo B. I., izvještaj o analizini prafinskih rukavica br.1129/08 skinutih sa šaka S. R., nalaz i mišljenje vještačenja tragova krvi sa garderobe S. R. br.114/08 sa fotodokumentacijom, zaključak sa mišljenjem dr D. Č. o povredama kod optuženog V. I. u dogadjaju od 27.03.2008.godine, sa medicinskom dokumentacijom (otpusnom listom i izvještajem doktora specijaliste), pročitao psihijatrijsko vještačenje Komisije vještaka Klinike za psihijatriju iz Podgorice, neposredno saslušao predstavnika navedene komisije vještaka neuropsihijatra doktora Ž. G., saslušao dr D. Č. i vještaka balističara M. M., pročitao nalaz i mišljenje Instituta za sudsku medicinu Beograd, izvršio uvid u fotodokumentaciju br.244/08-18671 od 07.05.2008.godine, te uvid u skice lica mjesta, br.17-28-244-779/947 od 08.05.2008.godine,br.17-28-244-778/947od07.05.2008.godine, br.17-28-244-775/951 od 08.05.2008.godine, i br.17-28-244-770/949 od 08.05.2008.godine, pročitao potvrdu o privremeno oduzetim predmetima Ku.br.651/08 na ime B. I., izvršio uvid u presudu Osnovnog suda Kotor K.br.123/10 od 26.05.2010.godine i pročitao izvode iz kaznene evidencije na ime optuženih.<br>
<br>
Sud je odbio kao neosnovane predloge odbrane da se dokazni postupak dopuni ponovnim usaglašavanjem vještaka balističke i medicinske struke ili da se angažuju novi vješaci iz ove oblasti, zatim da se izvrši novo psihijatrijsko vještačenje optuženog V. I., da se izvrši rekonstrukcija u ovoj krivično pravnoj stvari i da se saslušaju svjedoci I. G. i P. V.. Sud je mišljenja da su angažovani vještaci balističke i medicinske struke jasno i uvjerljI. iznijeli sve ono što je vezano za njihovu struku, a da pitanja na koja su (po mišljenju odbrane) trebali da odgovore su pravna pitanja na koje odgovor daje isključI. sud. Što se tiče vještaka psihijatrijske struke sud nalazi da su ovi vještaci u svom nalazu i mišljenju te izjašnjenju njihovog predstavnika na glavnom pretresu, na jasan, uvjerljiv, detaljan i precizan način objasnili sve što je neophodno za donošenje pravilnog zaključka o tome da li je optuženi V. I. u vrijeme izvršenja krivičnog djela mogao da shvati značaj svog djela i da upravlja svojim postupcima, a osim toga, detaljno su opisali eventualno postojanje afekta, pa sud nalazi da bi angažovanje novih vješaka iz ove oblasti vodilo samo nepotrebnom odugovlačenju postupka.&nbsp; Sud je našao da je ova krivično pravna stvar u dovoljnoj mjeri razjašnjena tako da rekonstrukcija dogadjaja nije neophodna da bi se utvrdile odlučne činjenice vezane za ovu krivično pravnu stvar. Po mišljenju ovog suda, saslušanjem svjedoka I. G. i P. V. ne bi se značajnije razriješilo - drugačije utvrdilo&nbsp; činjenično stanje prikupljeno tokom postupka, već bi eventualno insistiranje na njihovom saslušanju vodilo nepotrebnom odugovlačenju postupka.<br>
<br>
Tokom postupka, a prije saslušanja svjedoka B. I. i B. D. na glavnom pretresu, odbrana je predložila da se iz spisa predmeta izdvoje zapisnici o saslušanju ovih svjedoka dati pred istražnim sudijom ovog suda na zapisnicima Kri.br.338/08 od 08.05.2008.godine, jer su,po navodima odbrane, ovi svjedoci saslušani prije donošenja rješenja o sprovodjenju istrage a za to nije postojao nijedan valjan razlog koji predvidja zakon što znači da su sačinjeni suprotno Zkp-u pa se na njima ne može zasnivati sudska odluka. Nakon izjašnjenja zastupnika optužbe koji se protivio ovakvom predlogu, sud je odbio kao neosnovan predlog branioca adv. N. M.. Naime, sud je zaključio da je čl. 345 st.3. Zkp-a&nbsp; predvidjeno kada će krivično raspravno vijeće i u kojim prilikama odlučiti da se odredjeni zapisnici izdvoje iz spisa predmeta, i odvojeno čuvaju. U stavu 3 navedenog člana izmedju ostalog je predvidjeno da će krivično raspravno vijeće iz spisa predmeta izdvojiti zapisnike i obavještenja koja su navedena u članu 184 Zkp-a. Navedenim članom 184 Zkp-a, je predvidjeno da će se izdvojtii zapisnici o saslušanju svjedoka kada je Zakonom o krivičnom postupku odredjeno da se na istom ne može zasnivati sudska odluka. Svjedočenja na kojima se ne može zasnivati sudska odluka predvidjeni su u čl.98 Zkp-a, gdje je precizno navedeno da se sudska odluka ne može zasnivati ako je kao svjedok saslušano lice koje se ne može saslušati kao svjedok (čl.96 Zkp-a) ili lice koje ne mora svjedočiti (član 97 Zkp-a), a nije na to upozoreno ili se nije izričito odreklo tog prava ili ako upozorenje i odricanje nije ubilježeno u zapisnik ili ako je saslušan maloljetnik koji ne može shvatiti značaj prava a ne mora da svjedoči ili ako je iskaz svjedoka dobijen mučenjem ili drugim načinom zlostavljanja (član 134 st.4. Zkp-a). Dakle, na iskazima svjedoka koji su dobijeni na navedeni način i od navedenih lica, pod uslovima koji su predvidjeni u ovom članu ne može se zasnivati sudska odluka. Razlozi koje je naveo branilac II-optuženog ne spadaju u razloge koje predvidja Zakonik o krivičnom postupku (član 98 Zkp-a) za izdvajanje iz spisa predmeta, zbog čega je sud navedeni zahtjev odbio.<br>
<br>
Nakon pažljive i brižljive ocjene navoda optužbe,odbrana optuženih te svih provedenih dokaza kako pojedinačno tako i u međusobnoj vezi sud je nedvosmisleno zaključio da je optuženi V. I. izvršio krivično djelo ubistvo iz čl.143 KZ-a i krivično djelo nedozvoljeno držanje oružja i eksplozivnih materija iz čl. 403 st.1.KZ-a, a optuženi R. V. krivično djelo pomoć učiniocu nakon izvršenog krivičnog djela iz čl. 386 stav 2 i st.1 KZ-a, za koja djela ih je oglasio krivim i izrekao im kazne zatvora kao u izreci,dok je u odnosu na optuženog R. M. odbio optužbu, jer je zastupnik optužbe&nbsp; odustao od krivičnog gonjenja. Za svoju odluku sud daje sledeće razloge:<br>
<br>
Predstavnik oštećene porodice S. R. je u svom iskazu datom pred istražnim sudijom ovog suda u bitnom&nbsp; naveo da ne zna ništa o dogadjaju u kojem je stradao njegov sin R.. Za I. V. je čuo od svoje mladje kćerke R. koja se druži sa sestrom momka po imenu M. R. i koja mu je pričala kako se I. često tuče sa bratom njene drugarice i da je često u modricama. Objasnio je da je njegov sin R. bio zakupac lokala "Stara Crna Gora" u Bečićima. Znao je da je R. imao svadju u tom lokalu sa nekim momkom iz Podgorice, ali ne zna ko mu je to ispričao niti je znao sa kim se njegov sin svadjao kao ni detalje te svadje. O tome što je čuo nikada nije pitao R., jer se u zadnje vrijeme nisu često gledali obzirom da je R. bio stalno angažovan oko tog lokala u Budvi i rijetko je dolazio u Podgoricu, pa ga je jednom ili dva puta posjetio vikendom u Budvi. Dodao je da od porodice ima ženu, a od djece osim R. ima još dvije kćerke, stariju R. koja je udata i mladju R.. Kao oštećeni se pridružio krivičnom gonjenju protiv optuženog, dok se o imovinskopravnog zahtjeva nije izjasnio u ovoj fazi postupka. Prednje navedeni iskaz u svemu i doslovice je ponovio na glavnim pretresima održanim dana 07.02.2009. godine i 15.09.2009. godine, s tim što je dodao da sem što se pridružuje krivičnom gonjenju protiv optuženog, traži i naknadu štete.<br>
<br>
Svjedok T. R. je u iskazu&nbsp; datom pred istražnim sudijom ovog suda u bitnom&nbsp; navela da ne zna ništa o samom dogadjaju u kojem je njen brat R. S. ubijen dana 07.05.2008. godine. Navedenog dana u popodnevnim časovima je bila kod kuće, sjeća se da se osjećala jako loše. Očekivala je da će vidjeti R. na porodičnom ručku u kući&nbsp; njihovih roditelja na kojem je R. trebalo da ugosti njegove prijatelje iz Francuske koji mu izdaju lokal "Stara Crna Gora" koji se nalazi u Bečićima. Čekala je da joj se probudi sin starosti četiri godine, kada joj je zazvonio telefon. Vidjela je da je zove sestra, a kada joj se javila čula je da ista plače i govori joj da je R. upucan. Odmah je otišla na lice mjesta u nadi da će zateći brata živog, ali je odmah po dolasku shvatila da je mrtav. Nakon dogadjaja je čula ko je pucao u R. i onda se sjetila da je isti imao neku svadju sa I. V. u svom lokalu "Stara Crna Gora" u Bečićima. Za tu svadju je saznala prije mjesec ili dva dana kada ju je R. nazvao i raspitivao se o povredama koje je V. zadobio u gore pomenutom lokalu. Tom prilikom je saznala da je pacijent I. V. primljen u bolnicu gdje je bio nekoliko dana, nakon čega je 02.04.2008. godine izašao na svoju ruku. O tome gdje je isti povrijedjen zapravo je saznala od portira koji je, misleći da je upoznata sa predmetnim povredjI.jem, pitao da li je njen brat prebio V. i rekao joj da se R. pripazi. Raspitivala se o tom dogadjaju kod policajca koji dežura ispred KBC-a, ali joj je isti rekao da nije bio u smjeni kada je V. primljen i da su mu poznati navodi prijave V. u kojoj isti navodi da ga je R. tukao pištoljem. Nakon ovog saznanja nije razgovarala sa bratom o tome, jer je bila starija i uvijek ju je doživljavao kao kritičara, već je to prepustila njihovoj sestri. Iako je po bolnici čula kako V. prijeti njenom bratu, to nisu doživljavali kao prijetnju koja će se tako tragično završiti, jer su znali da je povodom toga pokrenut postupak pred sudom, a pored toga V. je prijetio i drugim ljudima i često se tukao. Nakon što je 02.04.2008. godine napustio bolnicu, već sjutradan je opet primljen zbog batina koje je dobio u nekoj novoj tuči sa kojima se hvalio po bolnici.Prethodno navedeni iskaz u svemu i doslovno je ponovila na glavnom pretresu održanom 15.09.2009. godine, s tim što je dodatno pojasnila da je zna precizno koliko je bilo časova kada ju je pozvala sestra, jer nema sat u dnevnoj sobi. Kada je stigla, na lice mjesta je već bila policija i inspektori koji joj nisu dali da pridje. Niko joj nije saopštio ko je pucao u njenog brata, ali je sumnjala da je to učinio V. I. zbog dogadjaja u Budvi. Prilikom davanja izjave njena sestra i ona su bile u odvojenim prostorijama i razgovarale su sa različitim inspektorima. Kada ju je u aprilu R. zvao kako bi se raspitala za zdravstveno stanje V. rekao joj je:"Kako hoćeš, i ne moraš", na šta mu je odgovorila da će se raspitati i javiti mu. Medicinska sestra kod koje se raspitala joj je rekla da je V. imao potres mozga, da je stabilan i da je šiven po glavi, ali nije iznosila detalje, pa je naprijed navedeno prenijela svom bratu. Sjutradan nakon što se raspitivala o stanju V., čula je kako isti prijeti njenom bratu, pa je pozvala svoju sestru i pitala je šta zna o tom dogadjaju u kojem je isti povrijedjen. Sestra joj je rekla da će pozvati R. i pitati ga, pa joj je kasnije uzvratila poziv i rekla joj da je razgovarala sa R. i da joj je isti rekao da je samo ošamario V. i izbacio ga iz lokala zbog nepristojnog ponašanja, a da ga je izbio P. N.. Dodala je da nije pozvala brata i prenijela mu šta su joj rekli portir u policajac koji dežura ispred KBC-a .<br>
<br>
Svjedok S. R. je u iskazu&nbsp; datom pred istražnim sudijom ovog suda&nbsp; u bitnom navela da je dana 07.maja 2008. godine bila kod kuće gdje je pripremala ručak za prijatelje njenog brata S. R. zvanog R.. Negdje oko 14,15 časova tog pozvao je R. i&nbsp; rekao joj da kupi potrebne namirnice i piće za planirani ručak, jer je on podizao saobraćajnu dozvolu umjesto lica kojem je prethodno prodao vozilo. Obzirom da se R. nije vratio kući u očekI.o vrijeme, nekoliko puta su razgovarali telefonom i prilikom tih razgovora joj je R. rekao da je sreo svoje kumove sa kojim se nalazi u lokalu "Primicija" u poslovnom centru Kruševac i da će je zvati da dodje po njega svojim vozilom ukoliko to bude bilo potrebno. Postavljala je ručak kada joj je R. rekao da će ubrzo završiti, da bi je nedugo nakon toga opet pozvao i rekao joj da dodje po njega, što je ista i učinila. Krenula je ka pomenutom mjestu svojim vozilom marke "Peugeot 206",&nbsp; preko Zabjela i krivog mosta, pored bolnice stigla do kružnog toka, kada je opet pozvala R. da se dogovore gdje je najbolje da ga sačeka, pa je umjesto da odmah skrene desno, uhvatila pun krug i onda ušla u ulicu bulevar ispred zgrade Televizije Crne Gore, a naspram bašte lokala "Primicija" kada je vidjela svog brata na terasi lokala sa njegovim kumovima S. Č. i G. K.. Svirnula im je, na šta joj je R. mahnuo rukom da joj da do znanja da ju je vidio, nakon čega su sva trojica ustali i krenuli ka G. vozilu koje se nalazilo kod pješačkog prelaza u drugoj kolovoznoj traci u odnosu na njeno vozilo, gdje su kratko porazgovarali, da bi nakon toga vidjela kako kreću ka vozilu S. Č., marke Mercedes, koje je bilo parkirano u istoj kolovoznoj traci kao i G., ali dalje od pješačkog, negdje naspram njenog vozila, gdje su kratko porazgovarali. Nije vidjela trenutak kada su se njih trojica rastali, već je samo primijetila jedno crveno vozilo koje je prošlo pored njih i čijem vozaču je R. uputio znak izvinjenja i pomjerio se unazad na način što je zakoračio unazad prema razdjelnom ostrvu izmedju kolovoznih traka kako bi pomenuto vozilo moglo da prodje, na osnovu čega je zaključila da se isti rastao sa svojim kumovima. Nakon tog trenutka nije gledala u tom pravcu već u pravcu "Pobjede", kada je čula neki pucanj koji joj je u prvi mah ličio na petardu, zbog čega je okrenula glavu polulijevo, u pravcu gdje je bio R. i vidjela ga kako pada, ali je pomislila da je to učinio iz predostrožnosti kada je čuo pucanj. Nije slutila da neko puca u njega, ali je odmah nakon što je vidjela da R. pada vidjela čovjeka sa pištoljem u ruci koji se nalazio nekoliko metara udaljen od R. koji je opalio još jedan metak prema R., nakon čega je taj čovjek prolazeći pored lijeve strane, pa iza njenog vozila otrčao u pravcu zgrade televizije.&nbsp; Nije više pratila kretanje tog čovjeka, jer je bila u šoku kada je shvatila da je taj čovjek ubio njenog brata. Počela je da vrišti. Dodala je da je momak koji je pucao u R. bio obučen u tamne farmerke i majicu na oprečne pruge svijetle boje. Ne može sa preciznošću reći koliko taj momak ima godina, ali je svakako mlad, niti je vidjela njegovo lice, jer je u tom momentu gledala ka R.. Objasnila je da optuženog V. I. poznaje od vremena kada je radila u kiosku u Bloku VI koji se nalazi preko puta posljednje zgrade u Bloku u kojoj isti živi, a na kojem je povremeno nešto kupovao i tada bi porazgovarali. Sjeća se da je u tim razgovorima V. pitao da li je ona R. sestra i rekao joj je da poznaje njenog brata. Na tom kiosku je radila do februara 2008. godine. Prilikom navedenih razgovora sa V. se nije upuštala u dužu konverazciju, jer je o njemu znala da je problematičan, da voli da učestvuje u tučama, da su ga svi odbacili i da ga gledaju sa podozrenjem. Nekoliko puta je vidjela da je pretučen, ponekad bi ga i upitala šta se desilo na šta joj je odgovarao riječima "a ja to tako". O dogadjaju iz R. lokala "Stara Crna Gora"&nbsp; i problemima sa V. je čula krajem marta 2008. godine, kada je V. primljen u bolnicu, a to joj je rekla njena sestra koja radi u bolnici, a koju je R. zvao da je pita kakve je povrede isti zadobio. Nakon što joj je to rekla sestra, pozvala je R. i pitala ga šta se desilo na šta joj je isti objasnio da je V. dolazio sa društvom u Bečiće u njegov lokal više puta gdje su pili bez plaćanja. V. je govorio da će mu platiti kada bude imao para i da mu je u tim prilikama R. davao sobu koja se nalazi na spratu tog objekta.&nbsp; Takođe joj je rekao da je V. pravio probleme zbog kojih su ga morali izbaciti iz lokala. Dodala je da joj je R. rekao da ga je te večeri, kada je V. povrijeđen, smjestio u jednu sobu tog objekta, presvukao mu majicu i ostavio ga da spava, a da je kasnije V. nestao iz tog objekta, pri čemu on nije znao na koji način je to učinio. Na sve to što joj je R. ispričao posavjetovala ga je da ne ulazi u rasprave sa V. jer isti uživa u tučama na šta joj je R. rekao da ne brine i da će sve biti u redu. Kasnije joj je sestra koja radi u bolnici rekla kako je na poslu čula da je V. govorio o tome kako R. želi da se pomire, ali da neće na to pristati, jer želi da se osveti. Svjedok je dodala da poznaje M. R., jer se druži sa njegovom sestrom preko koje je saznala da su se V. i R. družili kao i to da su prije toga tukli. Nakon sahrane svog brata otišla je kod komšinice I. B. za koju je čula da je vozila V. nakon dogadjaja od 07.05.2008. godine. Tokom tog razgovora joj je I. ispričala da je vozila V. od dječje bolnice do Donje Gorice, jer joj je rekao da su mu se kola pokvarila i da je zato zove da bi ga povezla do kuće R. V., njegovog brata od tetke i da je, dok ga je vozila, V. razgovarao telefonom pri čemu misli da mu je sagovornik bio R. M.. Kada su došli od kuće R. i kada mu je V. saopštio da je ubio R., R. se udarao šakama u glavu. Svjedok dodaje i da joj je I. rekla da je kasnije tamo došao i otac V. I. koji mu je rekao "neka si to uradio samo si trebao bolje organizovat" i učio ga da opere ruke benzinom. Prethodno navedeni iskaz u svemu i doslovno je ponovila na glavnom pretresu održanom 15.09.2009. godine, s tim što je dodatno pojasnila da u trenutku kada se sve odigravalo nije prepoznala lice koje puca u njenog brata i ako je od ranije poznavala V., kako je to već objasnila, jer je u tom trenutku samo mislila na brata. U prvom trenutku je pomislila da je pucanj zvuk petarde, pa se okrenula ka R. i vidjela kako pada i to naprijed u odnosu na položaj kako je stajao, a već u sljedećem trenutku je vidjela osobu sa pištoljem kako stoji iznad R., sa njegove desne strane i puca još jednom, usljed čega se R. tijelo trese. Nije mogla precizirati na kojoj udaljenosti se ovo lice nalazilo u odnosu na R., ali zna da je udaljenost bila mala, možda oko jednog metra. Sigurna je da je čula dva pucnja, pri čemu ostavlja mogućnost da su bila tri pucnja. Kako je već tada bila sigurna da je njen brat mrtav, od šoka je počela da vrišti. U trenutku kada je vidjela da R. pada, nije obratila pažnju gdje se nalazi njegov kum S., ali, koliko se sjeća vidjela je trenutak kada se R. pozdravljao sa njim, odnosno digao mu ruku u znak pozdrava, u kojem momentu se kum uhvatio za kvaku automobila, a R. je zakoračio na zeleno ostrvo koje dijeli ulicu koja se nalazi pored "Primicije" od ulice koja se nalazi pored zgrade televizije. Prvi pucanj je čula vrlo kratko nakon što su se R. i S. rastali, možda poslije manje od pola minuta. Nakon što se dogadjaj odigrao, vidjela je lice koje je pucalo u R. kako prolazi pored njenog vozila i odlazi dalje. Do R. je prvo stigao njegov kum S., ali ne zna da li mu je još neko prišao niti da li mu je još neko ukazivao pomoć, jer je bila u šoku. Nije se mogla&nbsp; izjasniti koliko je dugo njen brat ležao u onom položaju kako je pao prvi put niti ko je prilikom ukazI.ja pomoći okrenuo njenog brata na ledja, ali zna da to ona nije učinila, pri čemu tvrdi da to neko svakako jeste učinio, jer je kada je policija došla, njen brat ležao na ledjima. Ne sjeća se da li je u blizini bilo neko uniformisano lice niti da li je prvo došla policija ili služba Hitne pomoći. Ponovila je da se sjeća da je lice koje je pucalo u njenog brata bilo obučeno u tamne farmerke i svijetlu majicu na pruge, dok ne može precizno procijeniti na kojoj udaljenosti se nalazilo to lice u odnosu na nju, niti sa potpunom sigurnošću može tvrditi da je u trenutku pucanja isto bilo okrenuto licem ka njoj. Kada je pred istražnim sudijom navela da nije vidjela lice osobe koja je pucala u njenog brata, nije se dobro izrazila, jer je zapravo vidjela lice, zbog čega je znala da je u pitanju mladja osoba, ali istu nije prepoznala. Između prvog i drugog pucnja je prošlo jako kratko, jer kada je čula prvi pucanj odmah se okrenula ka bratu i vidjela kako to lice opet puca u R.. Dalje je izjavila da se ne sjeća koliko je trajao uvidjaj, ali dok je trajao nije pomjerala svoje vozilo niti je, koliko se sjeća to učinio S. Č.. Po završetku uvidjaja dala je izjavu u policiji, gdje joj je inspektor koji je ispitivao rekao ko je pucao u njenog brata, ali se ne može sjetiti pojedinosti kao što je ime inspektora niti da li je tada već bio pao mrak.<br>
<br>
Svjedok Č. S. je u iskazu datom istražnom sudiji&nbsp; u bitnom je naveo da je dana 07.05.2008. godine svojim vozilom marke Mercedes ML –džipom crne boje, sa pobratimom G. K. krenuo ka poslovnom centru «Kruševac» kako bi podigao saobraćajnu dozvolu za navedeno vozilo kojem je produžio registraciju. Na parkingu kod poslovnog centra nije bilo mjesta, pa je ostavio vozilo na kolovoznoj traci i to uz ivicu kolovoza na onoj strani koja je bliža poslovnom centru, s tim što je vozilo prednjim dijelom bilo okrenuto prema kružnom toku. Kada su se na prednje opisanom mjestu zaustavili vozilom, vidio je kuma S. R. koji je stajao na prostoru izmedju trotoara i kolovoza i razgovarao telefonom. Izašli su iz vozila, pozdravili se sa R., nakon čega su sva trojica sjeli u baštu picerije «Primicija». Išao je da podigne saobraćajnu dozvolu, ali mu je tamo rečeno da mora imati original ličnu kartu, sa kojih razloga je išao do kuće kako bi je uzeo, za koje vrijeme su G. i R. ostali da sjede na terasi «Primicije». Negdje poslije 16,00 sati se vratio sa ličnom kartom, podigao saobraćajnu dozvolu i nastavio da sjedi sa G. i R. s tim što im se pridružio još neki momak koji se preziva M., ali nije siguran da je istom ime C. ili S.. Taj momak je parkirao svoje vozilo ispred njegovog, pa su ista bila bliže kružnom toku u odnosu na njegovo. Vodili su uobičajeni razgovor i dogovorili se da idu na fudbalsku utakmicu koja je počinjala u 20 sati. R. je telefonom razgovarao sa svojom sestrom pri čemu ne zna ko je koga pozvao, ali su se tokom razgovora dogovarali da ista dodje po R.. Negdje oko 18 sati, svi su ustali kako bi otišli svojim kućama uz dogovor da će se opet vidjeti kako bi išli na utakmicu, pa je G. otišao sa M. ka M. kolima, a on i S. su krenuli ka njegovim kolima s tim što je R. trebalo da nastavi preko bulevara ka kolima svoje sestre koja je već bila stigla po njega. Popričao je još desetak sekundi sa R., za koje vrijeme su se nalazili pored njegovih kola i sjeća se da je podigao ruku u znak pozdrava R. sestri koja se nalazila u svom vozilu koje je bilo u drugoj kolovoznoj traci, bliže zgradi televizije. Nakon toga je ušao u svoje vozilo, a R. je nastavio da se kreće preko ulice prema sestrinim kolima. U trenutku kada je vadio ključeve kako bi pokrenuo vozilo, čuo je prasak koji mu je ličio na petardu prije nego na pucanj, što je doživio kao jedan ili dva praska. Okrenuo se desno, ka terasi picerije «Primicija», a kada je vidio da se tamo ništa ne dešava, okrenuo se lijevo i vidio kako R., R. sestra, vrišti u kolima. Okrenuo se još više lijevo i vidio R. koji je ležao na kolovozu druge saobraćajne trake, a zatim i nekog momka koji je trčao iza R. vozila prostorom izmedju zgrade Televizije i kružnog toka, s tim što isti nije trčao trotoarom već zelenom površinom. Izašao je iz vozila, prišao R. i odmah shvatio da je mrtav. Nije mogao ništa da učini, jer je R. bio težak, pa se obratio nekom policajcu koji se nalazio u blizini rampe pored zgrade «Vektre», a koji je već bio krenuo ka mjestu dogadjaja i kojem je rekao da odmah pozove Hitnu pomoć. Ostao je sa policajcem na tom mjestu do dolaska policije i hitne pomoći koja je jedino mogla da konstatuje R. smrt. Dodao je da nije mogao vidjeti da li je momak kojeg je vidio da trči imao nešto u rukama, jer mu je pogled bio zaklonjen drvećem i R. vozilom niti se sjeća kako je isti bio obučen. Dok su prethodno sjedjeli na terasi «Primicije», tamo je bilo dosta ljudi, pa ne zna da li je taj momak kojeg je vidio da trči bio takodje na toj terasi u to vrijeme. Za I. V. je čuo u kontekstu priče da se isti svadjao sa R. u njegovom lokalu «Stara Crna Gora» za koju je saznao od drugih lica, a ne od R., pa ga je tim povodom zvao i pitao šta se desilo na šta mu je R. odgovorio da to nije bilo ništa strašno i da je neki njegov drug udario V. pepeljarom po glavi. Na tu temu više nije razgovarao sa R.. Nakon što je R. ubijen, po gradu je čuo priče da je I. V. pričao prijeteće priče vezane za R.. Prednje navedeni iskaz doslovno je ponovio na glavnom pretresu&nbsp; koji je dopunio na način što je naveo da je on prvi prišao Rašu koji je ležao i zna da je bio okrenut licem ka asfaltu. On ga je okrenuo na ledja da bi vidio je li živ. Okrenuo ga je tako što ga je uhvatio za desno rame i okrenuo preko lijeve ruke na ledja, kada je primijetio da mu iz lijeve ruke jako ide krv i shvatio da je R. mrtav. Moguće je da je prilikom okretanja R. na ledja dohvatio njegovu majicu, ali se ne sjeća. Ponovio je da je policajcu koji se nalazio u blizini, kod rampe, rekao da zove hitnu pomoć i policiju, ali se ne može izjasniti koliko je udaljena rampa od lica mjesta osim da se ista nalazi u blizini. Nije išao ka policajcu da mu kaže šta se desilo, jer je policajac već krenuo ka njima, pa je moguće da mu je samo gestikulacijom (rukom) pokazao da pridje. Na lice mjesta je prvo došla policija, a nekih 10-ak minuta kasnije i Hitna pomoć. Sa policijom su došli i inspektor T. G. kao i P. A. koji su ga malo izdvojili dok su ostali službenici policije vršili uvidjaj, pa je i prije nego što je završen uvidjaj otišao do stanice policije kako bi dao izjavu, što je učinila i R. sestra R. dok za R. nije siguran. Do dolaska policije i ekipe za vršenje uvidjaja nije pomjerao svoje vozilo već je njima ostavio ključeve da to učine kada završe uvidjaj. Objasnio je da je, kada je ostavio svoje vozilo na kolovoznoj traci isto zaključao i da isto otključava i zaključava daljinskim upravljačem koji je na istom ključu sa ključem vozila. Taj daljinski upravljač je toliko jak da i ukoliko se isti nalazi u džepu može da otključa ili zaključa vozilo, što često čini, pa je moguće da je i ovom prilikom otključao vozilo dok mu je ključ još bio u džepu. Kada je sa oštećenim krenuo ka svojim kolima, zaustavili su se kod vrata vozača i porazgovarali još minut-dva, po njegovoj procjeni, ali ne zna sa sigurnošću da li je taj razgovor trajao manje ili više od minuta. Tokom tog razgovora koji su vodili dok su stajali pored vozila bili su na udaljenosti od možda jednog metra. Kada su završili razgovor, R. je krenuo da prelazi ulicu prema zemljanom ostrvu pri čemu nije ni u jednom trenutku zastajkivao niti su tada nastavljali razgovor. Od momenta kada se pozdravio sa oštećenim i krenuo da ulazi u kola pa do momenta kada je čuo prasak nije čuo da isti razgovara ili prijeti bilo kome. Vremenski razmak izmedju prvog i drugog praska trajao je par sekundi odnosno izmedju 2 i 4 sekunde. Ne sjeća se da je čuo treći prasak. Dodao je da je R. nakon tih prasaka ležao na prvoj traci kada se prodje ostrvo od mjesta gdje je stajao odnosno na ulici koja prolazi pored televizije i to po sredini lijeve saobraćajne trake gledano prema gradu. Nije obratio posebnu pažnju na momka koji je trčao, pa nije primijetio ništa neobično niti da li je isti imao nešto na glavi. Jedino je primijetio da je u pitanju osoba srednje visine, visočija. Na te okolnosti vezane za izgled tog momka ga inspektori nisu ispitivali niti mu je tom prilikom neko od njih saopštio koje lice je pucalo na R.. Što se tiče optuženog V. I., naveo je da istog ne poznaje i da se ne sjeća da je sa istim ikada bio u istom društvu. Više je puta sjedio u lokalu «KB» koji se nalazi u Bloku V, tokom kojih posjeta je tu bio veliki broj ljudi medju kojima je možda bio V., ali istog nije zapamtio niti je&nbsp; u tom lokalu kao ni u društvu V. ikada vidio M. R. kojeg poznaje. U policiji su pokazali sliku V. I. i pitali ga da li je to momak koji je pucao, ali se na osnovu te slike nije mogao izjasniti. Tom prilikom su mu pokazali 4 slike vjerovatno istog lica samo različito slikane, na kojim slikama nikog nije prepoznao. Sjutradan je u novinama pisalo da je to učinio V., ali nije siguran da li je to saznao ranije ili tek iz novina. Moguće je i da su mu u policiji rekli da je to učinio V. I., čega se ne može sjetiti, ali apsolutno nije povezao lik koji je vidio na slikama sa tim imenom. Tek nakon ovog dogadjaja je od više lica čuo da je V. I. prijetio R., ali se ne sjeća ko su lica koja su mu to prenijela, jer to smatra čaršijskim pričama. O svadji izmedju R. i V. je saznao nekoliko dana nakon dogadjaja i to od svog prijatelja M. T. koji mu je rekao da je R. udario V., pa ga je nazvao i pitao ko je taj V., na šta mu je R. odgovorio da je u pitanju neki momak iz Bloka V i da su ga njegovi momci udarili pepeljarom po glavu. Kasnije je pitao neke momke iz Bloka V za V. I., ali nije bilo prilike da mu ga pokažu. Dodao je da ima nadimak K. i da mu je oštećeni bio kum, sa kojim je pored kumovskih bio i u poslovnim odnosima, pa su se često gledali sve dok R. nije uzeo u zakup lokal «Stara Crna Gora», otkada su se redje gledali i čuli telefonom. Ne zna kada se, prije ovog dogadjaja u kojem je R. stradao, vidio sa njim, to je možda bilo u periodu do mjesec dana, ali su se u tom vremenskom razmaku vidjeli makar jednom na nekoj fudbalskoj utakmici koje prati.Izjašnjavajući se na prigovor prvooptuženog, svjedok je ponovio da nije tačno da se u tom trenutku nalazio pored vozila, već je bio unutra i da nije nikakvog razgovora bilo izmedju V. i S., jer da ga je bilo, mogao ga je čuti obzirom da se nalazio na maloj udaljenosti od njih.&nbsp;<br>
<br>
Svjedok R. G. je u svom iskazu na glavnom pretresu u bitnom naveo da je kritičnog dana krenuo iz kuće koja se nalazi u Donjoj Gorici ka gradu. Bilo je nešto oko 18,30 ili 18,45 h. Došao je do kružnog toka kod televizije. Taman je htio da se uključi u lijevu saobraćajnu traku ulice koja ide pored televizije kada je, u blizini zebre naišao jedan čovjek i pao ispred vozila. Ništa prije toga nije uočio, nije čuo nikakav pucanj. Izašao je iz vozila i vidio da isti leži na stomak i da mu ide krv iz glave. Ubrzo se okupilo dosta ljudi. On je ušao u svoje vozilo, pošao malo unazad, a onda desnom saobraćajnom trakom te iste ulice otišao. Nije vidio ni jedno vozilo parkirano u ulici kojom se kretao. Objasnio je da u blizini tijela ovog muškarca koji je pao nije vidio nikakav predmet. Na licu mjesta nije čuo nikakav ženski glas. Vidio je da neko pretrčava ali nije mogao da objasni da li je to bila jedna ili više osoba, objašnjavajući da nije obraćao pažnju. Jedino što je još zapamtio jeste položaj ovog muškarca koji je pao, a to je nogama prema zemljanom razdjenom dijelu a glavnom prema središnjoj razdjelnoj liniji. Svjedok je odgovarajući na pitanja naveo da su ga u policiji držali od 19 h do 1,30 h po ponoći i stalno ga pitali za V. I. kojega on uopšte ne poznaje.<br>
<br>
Svjedok B. P. je u iskazu&nbsp; datom pred istražnim sudijom ovog suda i na glavnom pretresu u bitnom naveo da je dana 07.05.2008. godine bio u svojoj kancelariji na prvom spratu u firmi "Promonte" gdje je zaposlen kao operater mobilne telefonije u smjeni koja je trajala od 16 do 22 sata. Negdje izmedju 17 i 18 sati, ali se ne može izjasniti precizno koliko je tačno bilo sati, začuo je tri pucnja za koja mu se učinilo da dolaze iz pravca zgrade Televizije na koju inače gleda njegova kancelarija. Balkonska vrata kancelarije su bila otvorena, pa je krenuo prema istima, kada je na ulici vidio vozilo marke "Peugeot 206" plave boje pored kojeg je stajala jedna žena obučena u braon trenerku i vrištala. Odmah zatim je primijetio kako se tamo približavaju ljudi kojih je bilo u baštama susjednih lokala. Pozvao je policiju, jer je smatrao da se na ulici nešto ružno desilo iako u tom trenutku nije tačno znao šta, već je mislio da nastala svadja povodom neke saobraćajne situacije. Objasnio je da nije izlazio iz kancelarije na lice mjesta, jer u toku smjene ne smije napustiti radno mjesto. Nije vidio mjesto gdje se odigrao glavni dogadjaj, jer je pogled sa balkona kancelarije na to mjesto zaklonjen objektom u kojem se nalazi poslovni centar Kruševac odnosno lokal "Primicija", tako da je njegov pogled sa balkona dosezao do svega nekoliko metara ispred parkiranog vozila "Peugeot". Čuo je tri pucnja i ne vjeruje da je omanuo u njihovom broju, pri čemu dopušta mogućnost da su pucnji mogli imati odjeka zbog okolnih objekata. Prva dva pucnja su bila sa vrlo kratkim razmakom koji je, po njegovoj procjeni mogao trajati onoliko koliko je neophodno da se dva puta povuče oroz dok je treći pucanj uslijedio nakon većeg razmaka nego prva dva, ali brzo nakon drugog pucnja. U trenutku kada je ugledao ženu koja je vrištala nije vidio nikoga da se kreće ulicom niti je na dijelu ulice koji je mogao da vidi (obje kolovozne trake) primijetio neko drugo parkirano vozilo sem vozila "Peugeot". Kada je izašao na balkon kancelarije, žena koja je stajala pored kola nije vrištala, nego je vrisak čuo prije nego što je izašao na balkon kancelarije, u trenutku i nakon pucnjave i zbog čega je pretpostavio da je ta žena vrištala.Na glavnom pretresu je odgovarajući na pitanja objasnio da od trenutka kada je pozvao policiju do njihovog dolaska je prošlo možda deset minuta. Dok je vršen uvidjaj niko ga nije zvao da da iskaz, već su naknadno zvali na osnovu podataka koje je o sebi dao kada je zvao policiju da bi prijavio pucnjavu.<br>
<br>
Svjedok R. O. je u iskazu&nbsp; datom pred istražnim sudijom ovog suda u bitnom naveo da o samom dogadjaju ne zna ništa, jer nije vidio ništa i nije čuo pucanj. Objasnio je da je 07.05.2008. godine kasno popodne šetao sa svojim prijateljem B. M.. Došli su do kružnog toka kod zgrade televizije, Promonte-a i poslovnog centra, pa su stali na ćošku kod jednog velikog gradilišta gdje su provirivali kroz ogradu da bi vidjeli kako se gradi taj objekat. Dok su posmatrali gradilište čuo je neke djevojčice koje su tuda prolazile kada je jedna djevojčica rekla drugoj "ne tamo, tamo je čovjek koji puca, nosi pištolj u ruci i puca". Nije vidio odakle su naišle te djevojčice, ali je nakon toga što je čuo osmotrio ulicu i vidio, iza pulta za kontejnere koji se nalazi u ulici koja vodi ka Dječjoj bolnici, jednog pognutog momka koji je iskočio odatle, a zatim se trčećim korakom trotoarom uputio ka Kliničkom centru. Nije vidio da li je taj momak nosio nešto u rukama, jer im je bio okrenut ledjima, ali je vidio kako se isti osvrtao desno, tj.prema njima, a kada je došao do sljedeće raskrsnice krenuo je lijevo ka Kliničkom centru, od kojeg trenutka ga više nisu vidjeli jer se tamo nalazilo drugo gradilište. Nakon toga se sa M. uputio ulicom koja vodi ka glavnom ulazu u zgradu televizije, kada su vidjeli da je na kolovozu mrtav čovjek, što su odmah povezali sa momkom kojeg su vidjeli da bježi. Tu je bilo puno naroda i policije, pa je nekom od službenika policije rekao da obrate pažnju na mjesto gdje su kontejneri za smeće, jer su tamo vidjeli nekog momka i da je moguće da je tamo ostavio pištolj.Prednje navedeni iskaz svjedok je u svemu i doslovno ponovio na glavnom pretresu, s tim što je dodatno objasnio da od trenutka kada je rekao policajcima da obezbijede kontejner do trenutka kada je otišao do stanice policije da da iskaz prošlo je možda 10-15 minuta. U stanici je bilo dosta ljudi koji su čekali, ali ne zna da li su ti ljudi bili tamo povodom istog dogadjaja. Čekao je nekih pola sata da bi dao iskaz, tokom kojeg perioda je čuo da ljudi izmedju sebe pričaju ko je to učinio, pri čemu je neko govorio da zna ko je to učinio, a neko da ne zna,&nbsp; ali od policajaca nije čuo nijedno ime.&nbsp; Dodao je i to da je od momenta kada su čuli razgovor izmedju djevojčica do momenta kada su vidjeli čovjeka koji je ležao mrtav na ulici prošlo oko 10 do 15 minuta.<br>
<br>
Svjedok B. M. je u iskazu&nbsp; datom pred istražnim sudijom ovog suda u bitnom&nbsp; naveo da je dana 7.maja 2008. godine, kao i drugih dana, otišao u popodnevnu šetnju sa svojim prijateljem R. O. koji ga je čekao kod spomenika Svetog Petra Cetinjskog tj.kod kružnog toka. Sa istim se sastao oko 17,30 časova, pa su prešli na pješačkom prelazu Bulevar koji vodi ka Cetinju i zastali na ćošku kod gradilišta "Atlas centra"gdje su kroz ogradu gledali kako napreduju radovi. Sjeća se da su tada naišle neke djevojčice, misli da ih je bilo tri i da su naišle sa druge strane ulice negdje od televizije koje su izmedju sebe komentarisale da su čule neko pucanje i vidjele momka koji u ruci drži pištolj. Objasnio je da su, nakon što su to čuli, pogledali prema zgradi televizije kada su primijetili jednog momka s druge strane ulice koja vodi prema tzv.krivom mostu, u kojem pravcu se taj momak uputio trčećim korakom. Nisu ništa vidjeli u njegovoj ruci, jer im je isti bio udaljen nekih 100 metara. Vidjeli su kada je taj momak zašao u jedan prostor koji je na ulici ostavljen za kontejnere, prošao kroz taj prostor pognute glave, a zatim trčeći nastavio prema semaforima koji se nalaze na raskrsnici ulice koja ide pored bolnice i one koja vodi ka krivom mostu, pa je kod semafora skrenuo lijevo prema bolnici. Od tog trenutka ga više nisu mogli vidjeti, jer im je pogled bio zaklonjen ogradom drugog gradilišta. Nakon toga se sa O. zaputio ka bulevaru koji se nalazi izmedju zgrade televizije i poslovnog centra gdje su vidjeli mrtvog čovjeka kako leži na kolovozu. Na toj ulici se već počeo skupljati narod i došla je policija kojoj su saopštili šta su vidjeli. Tada nije znao ko je nastradao, već je kasnije shvatio da poznaje njegovog oca stradalog, tj.da potiču iz istog kraja. Objasnio je da im je mladić čije je kretanje prethodno opisivao izgledao mlad, da je na sebi imao majicu svijetlije boje, kratkih rukava koja je imala horizontalne pruge. On i R. O. su pomislili da je taj mladić, dok je prolazio pored kontejnera, bacio pištolj, ukoliko je on ubio tog čovjeka, ali su kasnije od policajaca čuli da je pištolj nadjen kod nekih drugih kontejnera.<br>
<br>
Svjedok J. N. je u iskazu&nbsp; datom pred istražnim sudijom ovog suda, u bitnom&nbsp; naveo da se dana 7.maja 2008.godine kretao svojim vozilom ulicom Džordža Vašingtona ka kružnom toku gdje je namjeravao da udje u bulevar koji ide prema cetinjskom putu. Objasnio je da je u kružni tok je ušao lagano, jer je bilo dosta vozila i u trenutku kada je trebalo da skrene desno ka cetinjskom putu čuo je sa svoje lijeve strane prasak nalik na pucanj nakon čega se okrenuo lijevo i vidio momka koji trči trotoarom koji je bliži zgradi Televizije.Nije trčao naročito brzo već ujednačenim tempom i držao je nešto u ruci za šta je pomislio da je pištolj. Tog momka je povezao sa praskom koji je prethodno čuo, a nakon kojeg praska je uslijedio i vrisak neke ženske osobe koju nije vidio. Odlučio je da ne skrene desno, kako je to prethodno namjeravao, već je nastavio kružnim tokom, skrenuo desno u ulicu koja vodi ka dječjoj bolnici, vozio polako i na taj način pratio kretanje momka koji je trčao lijevim trotoarom, gledajući iz njegovog smjera kretanja.&nbsp; Taj momak je prošao pored nekih kontejnera postavljenih uz ulicu gdje se sagnuo, zbog čega je pomislio da je isti tamo ostavio predmet koji je držao u ruci, a za koji je mislio da je pištolj, a zatim je nastavio da se kreće istim trotoarom prema raskrsnici na kojoj je on u svom vozilu čekao da se pojavi zeleno svijetlo na semaforu. Kada je taj momak stigao do raskrsnice na kojoj je još uvijek bilo crveno svijetlo, isti je skrenuo lijevo prema bolnici zbog čega je vozilom umjesto pravo skrenuo lijevo, jer je odlučio da na ulazu u bolnicu potraži policiju. Nije više vidio tog momka i nije mu bilo jasno gdje se isti izgubio. Nakon što je prišao portiru i pitao ga da li ima policije, prišla su mu dva policajca koja je o svemu što je vidio obavijestio i sa kojima je otišao do kontejnera gdje je vidio da se taj momak sagnuo kako bi potražili predmet koji je nosio u ruci, ali ništa nisu našli. Kasnije je iz novina saznao da je pištolj nadjen iza nekih drugih kontejnera u bolničkom krugu. Opisao je momka kojeg je vidio kako trči, a kojeg ne bi mogao prepoznati, kao momka sportske gradje, crne kratke i uredno podšišane kose, koji je nosio velike naočare za sunce, a na gornjem dijelu tijela je imao majicu svijetle boje sa horizontalnim prugama, dok je na donjem dijelu tijela bio obučen u farmerice. Dodao je da je na bulevaru koji vodi od kružnog toka izmedju zgrade televizije i poslovnog centra primijetio nekoliko automobila i ljudi koji su mu izgledali kao prolaznici, u kojem pravcu je pogledao tek kada je uočio momka koji trči. Na glavnom pretresu, djelimično je ponovio prednje navedeni iskaz s tim što je naveo da je momka koji je trčao primijetio zato što je začuo prasak i zbunio se,pa umjesto da skrene desno otišao lijevo u ulicu ka dječjoj bolnici. Dodao je da se ne može sjetiti da li je čuo samo jedan prasak ili ih je bilo više, a da je prije odlaska u policiju radi davanja izjave sjedio u kolima nekih 40 minuta i čekao da policajci pretraže teren.<br>
<br>
Svjedok D. D. je u iskazu datom na glavnom pretresu u bitnom&nbsp; naveo da je dana 07.05.2008. godine, u vrijeme kada se zbio predmetni dogadjaj, bio u bašti picerije «Primicija» sa drugom I. Dj., u kojoj je bilo puno gostiju. U jednom trenutku začuo je pucanj, pri čemu se ne sjeća da li je u pitanju bio samo jedan pucanj ili ih je bilo više, dok nije čuo da je bilo ko nešto izgovorio nakon pucnja. Objasnio je da odmah se spustio ispod stola kada je čuo pucanj i da uopšte nije vidio dogadjaj u kojem je došlo do pucnjave, jer mu se sa desne strane nalazilo neko drveće koje mu je zaklanjalo pogled, a nakon pucnja nije prilazio licu mjesta. Ostao je tu dok je policija izvršila uvidjaj, da bi mogao da se odveze svojim vozilom. U trenutku kada je čuo pucanj, jedino je mogao da pretpostavi da se sve to dešava na magistrali koja prolazi pored «Pobjede» i «Primicije» ili u blizini ulice odnosno na trotoaru.<br>
<br>
Svjedok Z. P. je u iskazu&nbsp; datom pred istražnim sudijom ovog suda i na glavnom pretresu, u bitnom naveo da je zaposlen kao portir na ulazu u dječju bolnicu i da je dana 7.05.2008. godine radio u smjeni od 7 časova do 19,00 časova. Negdje oko 18,20 časova naišla su tri policijska vozila koja su ušla na ulaz u dječju bolnicu dok su druga tri policijska vozila prošla ulicom ka Zabjelu preko krivog mosta. Od ova tri vozila koja su ušla na rampu gdje je zaposlen, dva su produžila ka Kliničkom centru, a jedno vozilo se zaustavilo i policajac ga je pitao da li je primijetio da je protrčao neki momak sa naočarima, obučen u šarenoj majici, na šta im je odgovorio da nije nikog vidio, pa je i ovo vozilo produžilo ka Kliničkom centru. Dok se vraćao prema portirnici pogledao je kroz otvorena vrata jedne prodavnice koja se nalazi pored portirnice i vidio da unutra sjedi momak koji odgovara opisu koji su mu dali policajci, ali kako su oni već otišli, to nije imao kome saopštiti. Ušao je u portirnicu, a zatim opet izašao i šetao sa druge strane portirnice. Nekih pet do deset minuta nakon što su ga policajci prvi put pitali za onog momka, došla je opet patrola policije u kojoj su bila tri policajca koji su ga pitali da li je vidio momka sa naočarima i u šarenoj majici, na šta im je odgovorio da ga je vidio da sjedi i pije sok u susjednoj prodavnici, nakon čega su otišli u tu prodavnicu gdje ga je prethodno vidio, ali ga tamo nisu zatekli.On nije vidio kako i kada je taj momak napustio prodavnicu. Dodao je da su u toj prodavnici zaposlene dvije djevojke V. i D. sa kojima je policija razgovarala i raspitivala se o ovom momku, pa im je V. pokazivala za kojim stolom je isti sjedio i za koji sto se kasnije prebacio i na kojem je ostao račun te im pokazala gdje je bacila limenku koju je pio dok je boravio tu, a koju su policajci odnijeli. Iako nije vidio kako je momak otišao, čuo je kada je V. u razgovoru sa policajcima navela da je vidjela da je za njega došla kolima neka djevojka, pa su otišli ulicom ka kružnom toku, s tim što ne zna da li su nastavili pravo ili su skrenuli.<br>
<br>
Svjedok V. Đ. je u iskazu&nbsp; datom pred istražnim sudijom ovog suda u bitnom&nbsp; navela da je dana 7.maja 2008. godine radila u marketu kod Dječje bolnice u popodnevnoj smjeni od 14 do 22 sata. U tom marketu radi u kuhinji na roštilju i samo povremeno dolazi u dio namijenjen za goste. Sjeća se da je tog dana u popodnevnim satima u market dolazio majstor za vodovodnu instalaciju i da je zaboravio neki alat, pa je izašla iz marketa i krenula da mu doda taj alat misleći da još nije otišao i da će ga stići na parkingu, ali je on već bio otišao. Dok je išla kroz dio namijenjen za goste misleći da će sustići majstora, vidjela je momka koji je sjedio sam za stolom, dok je ispred sebe imao limenku "Guarane". Za drugim stolom je bila neka žena sa djetetom. Vidjela je kada je ovaj momak, koji je sjedio sam za stolom, negdje oko 18 sati, ustao od stola, izašao napolje i ušao u jedno vozilo koje je bilo ispred. Kada je taj momak ustao od stola, vozilo je tek bilo stiglo tako da ovog momka nije čekalo. Ne sjeća se marke vozila, ali se sjeća da je bilo metalik sive boje. Nakon toga je došla policija, pa su prema otkucanom računu utvrdjivali vrijeme kada je ovaj momak bio u objektu. Limenku koju je ovaj momak popio je bacila u kantu za otpatke i sjeća se da je policija tražila od nje da tu limenku pronadje. Dodala je da se ne sjeća kako je taj momak izgledao, jer kroz objekat u kojem radi prolazi mnogo ljudi i ne može zapamtiti kako neko izgleda pogotovo ako dolazi prvi i jedini put.<br>
<br>
U iskazu datom na glavnom pretresu, u bitnom je navela da o samom slučaju ne zna ništa kao ni o ovom momku, već je sve što je saznala čula od policije koja je došla kasnije. Sjeća se da je tog dana u objektu bio vodoinstalater koji je nešto popravljao. Sve vrijeme je bila u kuhinji, gdje inače radi. Vodoinstalater je nakon opravke zaboravio jedan ključ, pa je pošla da mu ga preda, kada je na vratima vidjela jednog momka, ali ne zna da li je isti bio tu i da li&nbsp; je nešto pio. Upoznata na razlike u kazI.ju pred istražnim sudijom i na glavnom pretresu, navela je da je tačno ono što je navela na glavnom pretresu i&nbsp; da prilikom ranijeg davanja iskaza nije izjavila da je vidjela momka koji je sjedio za stolom i pio "Guaranu" niti je pominjala ženu koja je bila u objektu sa djetetom, jer zna da je u tom trenutku bila prisutna jedna žena sa sinom koji je stariji, čiji je sin odnosno unuk ove žene, bio u bolnici. Tačno je da je sa prvog stola sklonila limenku "Guarane" pri čemu ne zna ko je tu sjedio i popio tu limenku. Ne može se sjetiti koliko je vremena prošlo otkako je vidjela momka na vratima objekta do trenutka kada je došla policija, ali misli da je prošlo nekih pola sata. Službenici policije su im saopštili da se na bulevaru desilo ubistvo, ali se ne može sjetiti imena bulevara i pitali ih za nekog momka čije ime nisu pominjali. Moguće je da su im rekli u šta je bio obučen taj momak, ali se ne može sjetiti. Ponovila je da nije sustigla majstora i da nije uspjela da mu vrati alat koji je zaboravio, a da je u trenutku kada se vraćala od rampe prema objektu vidjela vozilo, ali ne zna koje marke, jer se u to ne razumije, za koje je zapamtila da&nbsp; je sive metalik boje.<br>
<br>
Svjedok D. S. u iskazu&nbsp; datom pred istražnim sudijom ovog suda&nbsp; u bitnom je navela da je dana 7.maja 2008. godine radila u popodnevnoj smjeni sa koleginicom V. Đ. kada je u lokal došao jedan visok momak koji je na sebi imao neku šarenu majicu sa prugama, ali se ne sjeća da li su pruge bile horizontalne ili vertikalne, a imao je i naočare za sunce. Na donjem dijelu tijela je bio obučen u farmerke plave boje i sjeća se da je nosio patike koje su, koliko se sjeća, bile crne. Prišla mu je da ga usluži i on je naručio napitak "Guarana", koje mu je donijela i ostavila na stolu, kao i fiskalni račun koji mu je otkucala. Taj mladić je kasnije platio to piće i izašao, nakon čega je ušao u jedno vozilo sive boje, sjeo na mjesto suvozača, ali ne zna gdje je to vozilo otišlo niti koje je marke to bilo. Dodala je da nije vidjela da li je muška ili ženska osoba upravljala tim vozilom, jer sa mjesta na kojem je stajala to nije mogla dobro vidjeti. U vrijeme kada je taj mladić bio u lokalu, tamo je bilo još gostiju.Svjedok je prednje navedeni iskaz u svemu ponovila na glavnom pretresu održanom dana 11.03.2010. godine, s tim što je dodala da je policija u lokal došla prije 19 sati, jer se sjeća da je prije 19 sati otišla u stanicu policije da da iskaz. Objasnila je da tog dana kasa u lokalu nije bila pravilno namještena nego je kasnila sat vremena što znači da bi na račun koji je otkucala trebalo dodati još sat vremena da bi se dobilo tačno vrijeme kada je isti otkucan. Policija je, prilikom dolaska u lokal, uzela i račun i limenku "Guarane" koja je već bila bačena u kantu za otpatke, ali je ona sa koleginicom pokazala gdje se ista nalazi. Koleginica sa kojom je tog dana radila u smjeni radi za roštiljem, a tu je bio i majstor. Iz prostora gdje se nalazi roštilj ne vidi se dio gdje sjede gosti ukoliko se tamo sjedi, samo ako se ustane. Sjeća se da je koleginica išla za majstorom da mu da neki alat, ali se ne sjeća u kojem je to trenutku bilo.<br>
<br>
Svjedok B. I. je u iskazu datom na zapisniku pred istražnim sudijom&nbsp; u bitnom je navela&nbsp; poznaje I. V., sa istim se zabavljala do prije pola godine, kada je prekinula tu vezu jer je shvatila kakav je I., pa ga je počela izbjegavati. Pod time podrazumijeva da je I. imao problema, jer se često tukao, što su joj drugi govorili, a to sama nikada nije vidjela. I pored toga, I. je prema njoj uvijek bio korektan i pažljiv. Par dana prije ovog dogadjaja su se ponovo pomirili, pa je I. svakodnevno zvao telefonom da se vide. Tako je bilo i 07.05.2008. godine, kada je I. pozvao negdje oko 1 sat popodne i pitao hoće li se vidjeti, na šta mu je odgovorila da ne može i da će ga pozvati kasnije. Negdje oko 5 sati popodne ga je zvala i pitala da li mu odgovara tad da se vide, ali joj je rekao da mora nešto da završi u gradu i da će je zvati kad to završi. Sat vremena kasnije, oko 18 sati, poslala mu je sms sadržine «gdje si», nakon kojeg je I. odmah pozvao i pitao da li može doći kolima po njega u kafić koji se nalazi pored dječje bolnice. Odgovorila mu je da može i odmah krenula ka dogovorenom mjestu svojim vozilom marke Mercedes A klase. Kada je stigla i stala ispred kafića, I. je odmah ustao od stola gdje je sjedio u kafiću, ušao u vozilo i rekao joj da ga poveze do Gornje Gorice, jer treba da ode do svog brata od tetke gdje navodno ima nešto da završi. I. joj je se učinio nervoznim, ali je takav znao biti i ranije kada npr.nema novca. Ka Gornjoj Gorici je vozila starim putem pored Duvanskog kombinata, jer joj je I. tako rekao, iako je imala namjeru da ide pored kružnog toka. U toku vožnje je I. pozvao M. R., pa je po I.ovom odgovoru «završio sam» shvatila da ga je isti pitao da li je nešto završio. Zatim je I. rekao da mu ne treba ništa i da će ih zvati ako mu nešto bude trebalo, po čemu je zaključila da ga je M. pitao da li mu nešto treba od njega i D. B., jer joj je poznato da je D. I. dobar prijatelj. Kada su stigli do prodavnice «Venkor», I. joj je rekao da skrene desno i navodio je da dodje do kuće njegovog brata za kojeg zna da se preziva R., ali nije sigurna da li se zove V., V. ili nešto tome slično. Došli su do te kuće, gdje se parkirala i ostala u vozilu, a I. je izašao i pitao tetku gdje mu je brat, na šta mu je odgovorila da spava i otišla da ga probudi. I. se tada vratio do vozila i pitao je da li zna šta je uradio, po čemu je shvatila da je nešto loše uradio, ali joj nije palo na pamet da se može raditi o ubistvu. Tada joj je I. rekao da je pucao u R., ali da ne misli da ga je ubio već samo da ga je ranio. Čim je to čula, htjela je da ode kući, ali joj je I. predložio da udje u kuću R. i da malo sjedi tu, pa je to i učinila. Kasnije je shvatila da je to od nje tražio, jer se vjerovatno plašio da će otići pravo u policiju. Kada je ušla u kuću, I. je razgovarao sa svojim bratom koji je svojoj majci rekao da izadje ispred kuće i sjedne, ali njoj niko nije rekao da izadje. Ubrzo nakon toga je u kuću R. došao I. otac, D. kojeg je prethodno zvao I. brat od tetke i rekao da mu da hitno dodje i da je I. tu. Čim je došao D., V. ili V. mu je saopštio da je I. pucao na R. i da ga je izgleda ubio. Nakon toga su njih trojica razgovarali o tome što je najbolje učiniti i gdje treba I. da pobjegne ili da se sakrije. D. je predlagao da se I. ošiša kako ga ne bi prepoznali, a brat mu je predlagao da ode na Žabljak Crnojevića u neku usamljenu kuću, što I. nije prihvatio već je tražio da mu nabave avionsku kartu za Beograd, ali je D. rekao da je to loša ideja jer će ga odmah uhvatiti. I. brat je tada predložio I. da opere ruke benzinom, da se istušira i sa sebe skine svu odjeću i obuče nešto drugo. U tom trenutku je D. zazvonio telefon, nakon kojeg poziva je D. rekao I. i njegovom bratu da je situacija ozbiljna i da mora otići da se nadje sa policajcem koji ga je zvao i to ispred njihovog stana u Bloku V. I. mu je tražio da mu iz stana donese robu i novca. Kada je D. otišao, zazvonio joj je telefon i vidjela je da je zove brat, koji joj rekao da je ispred njene kuće patrola policije u kojoj je njihov prijatelj i komšija L. i da su došli da traže nju kako bi dala izjavu u stanici policije. Nakon tog poziva je svojim vozilom otišla do pumpe «Montenegro petrol» gdje su je čekali policajci, od kojeg mjesta više nije mogla da vozi već je jedan policajac vozio, a ona je sjela na mjesto suvozača, pa su tako stigli do stanice policije. Objasnila je da je znala o kojem je R. riječ, jer joj je I. pričao da je mjesec ili mjesec i po dana ranije imao problema sa tim R. koji ga je napao sa ledja i izudarao pištoljem po glavi, zbog čega je I. ležao desetak dana u bolnici. I. pred njom nikada nije govorio kako će povodom tog dogadjaja da poravna račune sa R. niti joj je ispričao kako je do toga došlo. Nikada nije išla sa I. u Budvu iako zna da je on posjećivao sa nekim drugom taj lokal koji je R. držao, ali se nije vidjala sa I. u vrijeme kada se to dogodilo. Zna da je I. imao dva broja mobilnog telefona s tim što je ona znala samo jedan koji glasi 069-666..., a da je taj drugi broj bio neki stari koji više nije koristio. Poznaje I. druga M. R. koji živi negdje u Dalmatinskoj ulici, ali ne zna čime se isti bavi. Dok je bila u kući R., čula je kako I. govori svom ocu da je njegov drug M. R. predložio da par drugova prebaci I. kolima u Bosnu, jer ne bi bilo sumnjI. ako ih bude više. Takodje je čula kako I. govori ocu da je u kafiću pored dječje bolnice pio sok i da je još negdje popio «Guaranu», ali ne zna da li je to bilo prije ili poslije predmetnog dogadjaja. I. je ocu rekao da je pištolj iz kojeg je pucao bacio kod poliklinike, kod nekih kontejnera u blizini dječje bolnice. Dodala je da je, nakon što je došla do kafića gdje je to od nje tražio I., vidjela da je u pitanju zatvoreni lokal koji je napravljen od cerade, u kojem je I. sjedio za jednim od stolova, pa je odmah ustao čim je vidio da je stigla po njega s tim što ne zna da li je u tom kafiću I. nešto pio.<br>
<br>
U iskazu datom na glavnom pretresu, u bitnom je navela da se detalja dogadjaja ne može sjetiti zbog proteka vremena, ali da je pred istražnim sudijom govorila istinu. Ponovila je da se zabavljala sa I. V. tri godine, pa i u vrijeme kada je se desio predmetni dogadjaj. Tog dana ga je zvala telefonom da bi se vidjeli, ali joj je rekao da ne može. Ne sjeća se da li ga je kasnije opet zvala ili mu slala poruke, ali se sjeća da je on pozvao, rekao joj da se nalazi u kafiću pored dječje bolnice i pitao je hoće li doći po njega, na šta je pristala pa je otišla na dogovoreno mjesto. Kada je stigla, I. je ušao u vozilo i rekao joj da ga vozi kod brata od tetke. Krenula je ka kružnom toku, ali joj je I. rekao da ne ide tuda, već pored Duvanskog kombinata, pa je išla tim putem. Kada su došli do prodavnice «Venkor», I. je navodio kuda da ide, jer nikada nije bila kod tog njegovog brata i rekao joj da skrene desno. U toku vožnje I. se jednom javio na telefon, ali ne zna s kim je razgovarao, s tim što je zaključila da je u pitanju muškarac obzirom da je I. u toku razgovora rekao «Ne znam brate, ne treba ništa za sad, pa ćemo se čuti, zvaću vas». Kada su stigli do kuće I. brata od tetke, parkirala se ispred kuće i tu zatekli I. tetku. Tada joj je I. rekao da je pucao na S., ali da ne zna da li ga je ubio. Bila je u šoku kada je to čula, a zatim je I. ušao u kuću, a ona je ostala napolju i 2-3 minuta kasnije ušla, kada je I. brat od tetke pozvao da udje unutra. Ne sjeća se šta su njih dvojica razgovarali, ali zna da je I. brat pozvao I. oca koji je odmah nakon tog poziva došao. Ne sjeća se da li je bilo nekog razgovora izmedju I., njegovog oca i brata. Samo se sjeća da je neko od njih dvojice I. govorio da opere ruke benzinom i da se presvuče, a da zatim bježi s tim što se ne sjeća da li je pominjano gdje treba I. da pobjegne. Otišla je kući čim je došao I. otac, jer je brat pozvao telefonom i rekao joj da je traži policija i da odmah dodje. Napustila je kuću I. brata, a I. otac je još ostao tamo.&nbsp; Stigla je do benzinske pumpe «Montenegro petrol» gdje ju je čekala policija, nakon čega je u stanici policije dala izjavu. Sjutradan ujutru je dala iskaz pred istražnim sudijom, kojom prilikom je rekla više o samom dogadjaju pri čemu je ponovila da je govorila samo istinu. Svjedoku je ukazano na razlike u kazI.ju pred istražnim sudijom i na glavnom pretresu u pogledu razgovora koji je I. V. vodio u kolima, kao i razgovora koji se vodio u kući I. brata izmedju njega, I. i I. oca na okolnosti I. bjekstva. Izjašnjavajući se svjedok je odgovorio da je pred istražnim sudijom govorila istinu i da se ostaje kod tog iskaza jer sada nakon toliko vremena od dogadjaja ne sjeća se svih detalja. Na glavnom pretresu je iznijela samo ono čega se sjećala.Ovaj svjedok je u svom iskazu još navela da je od dogadjaja do saslušanja na glavnom pretresu dobila više prijetnji, što putem telefona, što putem pisma i da su sve te prijetnje od I.. Prijetili su joj da ukoliko na sudu ne kaže onako kako I. advokati žele, da će joj dići auto u vazduh. Prijavila je te prijetnje. Pred sudom je rekla ono što je ona znala o dogadjaju kojega se bolje sjećala pred istražnim sudijom i pri tom iskazu ostaje.<br>
<br>
Svjedok D. B. je u iskazu&nbsp; datom pred istražnim sudijom ovog suda&nbsp; u bitnom naveo da I. V. poznaje duže od petnaestak godina. Učili su u istu Osnovnu školu i stanuju u istoj zgradi.Kritičnog dana se nije vidio sa I., ali je prije nego što je otišao na trčanje negdje oko 16,40 časova vidio dva propuštena poziva od I. na svom mobilnom telefonu, koji pozivi su bili negdje oko 14,oo sati. Na trčanje je bio sa M. R. i S. M.. Dok je trčao, I. ga je opet zvao, ali se tada nije mogao javiti već je to učinio M. R., odnosno on mu je dodao telefon i rekao da ga I. zove. Rekao je I. da je vidio propuštene pozive, ali da mu se nije mogao javiti jer nema na računu, na šta mu je isti odgovorio «u redu, čujemo se poslije treninga». Nije mu rekao zašto ga je zvao niti mu je rekao gdje je, ali misli da je prije nego što je preuzeo telefon, I. rekao M. da se nalazi u lokalu «Primicija» u poslovnom centru Kruševac. Trenirali su negdje do 19 sati kada je I. opet zvao, ali ovog puta na M. telefon. Ne zna šta su razgovarali, ali je M. nakon tog razgovora rekao nešto u smislu da je I. «odradio» R.. Odmah je znao o kojem se R. radi, jer mu je I. pričao o njihovom konfliktu u Bečićima zbog R. djevojke sa kojom se I. smuvao, ne znajući to. Ne zna kako se R. preziva, ali mu je poznato da je I. sa njim bio prijatelj i da je često posjećivao njegov lokal «Stara Crna Gora» u koji on nije išao sa I. jer je isti brzo vozio, pa je to izbjegavao. I. je prilikom tog dogadjaja zadobio povrede glave, jer ga je R. izudarao pištoljem, zbog kojih je bio u bolnici i sa kojeg liječenja je izašao prije nego što su to preporučivali doktori. Dodao je da mu je I. povodom tog dogadjaja govorio da nema namjeru da to što se desilo ostane na tome i da je R. pokušavao preko nekih ljudi da pregovara sa njim, ali da do pregovora nije došlo. Koliko mu je poznato, I. u zadnje vrijeme nije imao nikakvo oružje, ali zna da je dvije godine ranije imao pištolj, jer ga je I. pokazivao u nekom dogadjaju koji je vezan za M. R.. Objasnio je da se nakon treninga, dogovorio sa M. R., sa kojim se poznaje desetak godina i&nbsp; svakodnevno druži, da idu na utakmicu i tako izbjegnu kontakt sa policijom koja će ih vjerovatno tražiti kod kuće kao i svakog puta kada je I. pravio neki problem. Nisu otišli na utakmicu, jer je po izlasku iz stana ispred zgrade zatekao inspektore obučene u civilnoj odjeći. Poznato mu je da I. vozi vozilo marke «BMW5»koje je nedavno havarisano, dok M. R. vozi automobil iste marke samo noviji model. Prilikom razgovora izmedju M. i I., koji je ranije pomenuo, nije čuo sadržinu razgovora, niti da li je M. nešto odgovorio kada mu je I. rekao da je «odradio» R. kao ni da li su nešto o tome razgovarali nakon što je svako od njih poslije treninga otišao do svoje kuće.<br>
<br>
Na glavnom pretresu održanom dana 09.12.2009. godine, djelimično je ponovio&nbsp; iskaz i dodao da I. poznaje 20 godina, još od vrtića, a da su se kasnije počeli intezivno družiti i da su bili najbolji drugovi. Nikada nije bilo ovakvih problema, iako je bilo čarki koje su se završavale za dan ili dva. One večeri kada se desio konflikt u Budvi, I. ga je zvao da ide sa njim, ali nije mogao zbog nekih obaveza, zbog čega je sa I. otišao V.. Sjutradan je saznao da je I. te večeri povrijedjen i da je u bolnici, pa je sa M. R. otišao da ga posjeti. I. je bio blijed i u teškom stanju, a po glavi je imao nekoliko šavova dužine od oko 5-6cm. Nakon što je I. izašao iz bolnice nastavili su da se druže sa njim, ali su izbjegavali da pominju taj dogadjaj iz Budve, jer bi I. odmah poblijedio kada se to pomene. O svemu što se te večeri dogodilo saznao je od I. koji mu je rekao da ga je povrijedio S. R.. Što se tiče predmetnog dogadjaja koji se zbio u Podgorici, naveo je da se tog dana u periodu oko 11-12 časova čuo sa I. sa kojim se dogovorio da idu na premijernu fudblasku utakmicu. Negdje oko 15 časova, iako nije siguran koliko je bilo sati, otišao je da trenira u Tološku šumu sa M. R., gdje su trenirali negdje oko sat, sat i po, za koje vrijeme nisu razgovarali ni sa kim telefnom jer im isti nisu bili pri ruci. Nakon što su završili trening, otišli su kući da se spreme za odlazak na utakmicu i dogovorili su se da M. dodje ispred njegove zgrade. U kući se zadržao nekih 15-ak minuta, pa je negdje oko 18 ili 18,20 časova izašao iz ulaza i tamo vidio M. koji je razgovarao sa njemu nepoznatim licima, pa im je prišao. Ta lica su im rekla da moraju otići u stanicu policije kako bi sa njima obavili informativni razgovor, pa su to i učinili. Dodao je da je nekih 10-15 ili možda dvadeset dana prije predmetnog dogadjaja šetao sa I. pored CKB banke koja se nalazi u zgradi Vektre. Dok su prolazili trotoarom u suprotnoj saobraćajnoj traci koja vodi ka Maloj pijaci zaustavilo se jedno vozilo u kojem je kroz otvoren prozor vozača vidio da se unutra nalaze dvije osobe. Vozač iz tog vozila se obratio I. riječima «ako ne povučeš onu prijavu, nećeš dočekati da se okupaš ljetos u moru», što je I. uznemirilo, pa je krenuo ka tom vozilu, medjutim bio mu je sa lijeve strane, pa ga je on u tome spriječio uhvativši ga za ruku, a ovo vozilo je svirnulo i nastavilo dalje. Pitao je I. ko je to bio i on mu je odgovorio da je to S. R. koji ga je povrijedio u Budvi. Odmah nakon što se ovo dogodilo otišli su kući, jer je I. bio nervozan, rastrojen i sa njim se više nije moglo razgovarati. Pored ovog dogadjaja, opisao je još jednu situaciju za koju misli da nije povezana sa predmetnim dogadjajem u kojoj je I., nakon dvonedeljnog bolničkog liječenja povreda zadobijenih u Bečićima izašao sa njim i M. R. u lokal «Vuk» u Bloku V, gdje su sjedjeli sa još nekim drugovima, kada je I. otišao u drugi lokal «Kastro» koji se nalazi u blizini. U tom drugom lokalu koji je posjetio, na I. su odmah skočili 5-6 momaka i povrijedili ga, pa su ga odveli u bolnicu. Te večeri je I. na glavi nosio kapu, jer su mu još bile svježe rane po glavi koje je prethodno zadobio i zbog kojih je boravio u bolnici. I. mu je rekao da su ga ti momci udarali pikslom, čašom ili flašom, nije siguran. Pitao je I. da li poznaje te momke, ali mu je odgovorio da ih ne zna. Ni on ne poznaje momke koji su napali I., ali zna da su svi otprilike njegovo godište osim jednog od njih sa kojim je razgovarao i izgladio te odnose, zbog čega je i mišljenja da taj dogadjaj nema veze sa onim dogadjajem iz Budve. Upoznat na razlike u kazI.ju pred istražnim sudijom i na glavnom pretresu u pogledu dešavanja od 07.05.2008. godine, odnosno vremena kada ga je zvao I. te kada je isti zvao M. R. i sadržine njihovog razgovora u toku treninga i nakon završenog treninga, objasnio je da se sjeća da je tog dana razgovarao sa I., ali da ne može da se sjeti u koliko je to bilo časova, da li oko 12 ili oko 14 sati te da je nakon treninga vidio na svom telefonu tri propuštena poziva, a da je I. tada nazvao na M. telefon u kojem razgovoru mu je rekao da je «odradio» R., ali ni on ni M. nisu znali šta pod tim «odradio» I. podrazumijeva, pa su reagovali govoreći nešto u smislu da treba da se istuširaju i idu na utakmicu. Ta riječ nije morala da znači da ga je ubio, iako se taj termin koristi u žargonu za riječ ubio, već je mogla značiti i da ga je prebio, izbio. Ne sjeća se telefonskog razgovora izmedju I. i M., ali se sjeća da je u pitanju bio samo taj jedan poziv i&nbsp; da mu je M. nakon obavljenog razgovora saopštio da je I. «odradio» R.. U trenutku kada je I. pozvao M., nalazili su se negdje na oko 200 metara udaljeni od njegovog stana. Ne sjeća se da li je nakon toga M. pozivao I. sa svog mobilnog telefona niti da li je on zvao I. da ga pita šta mu to znači obzirom da su bili najbolji drugovi, moguće i da ga je pozvao. Dodao je da je prilikom davanja iskaza pred istražnim sudijom bio neispavan, pa je jedva čekao da ide kući jer je prethodnu noć proveo u stanici policije gdje su ga inspektori budili, ali da je tom prilikom govorio istinu. Vrijeme koje je tada dao je vjerovatno preciznije obzirom da je saslušavan 15-ak sati nakon dogadjaja. Ako je prilikom davanja iskaza pred istražnim sudijom naveo da mu je I. jednom rekao da nema namjeru da dogadjaj iz Budve ostane samo na tome, pod time nije podrazumijevao ovo što se dogodilo. Koliko se sjeća, pred istražnim sudijom nije uopšte pominjao piceriju Primicija. U tom dogadjaju nakon kojeg je I. bio jako uznemiren, isti je bio ozbiljno povrijedjen, čak nisu mogli M. i on da ga posjete prvi dan u bolnici, već su to učinili tek drugi ili treći dan. I. mu je kasnije rekao da će sudski goniti S. i da će od njega dobiti velike pare, a sjeća se i da mu je otac kupio automobil kako bi ga smirio i spriječio da se taj sukob drugačije završi.Ne može se precizno izjasniti koliko je sati bilo kada je 07.05.2008.godine izašao iz ulaza i vidio M. kako razgovara sa nekim licima, ali zna da je utakmica počinjala u 20,00 sati i da su planirali da odu nešto ranije do stadiona, tako da je bilo negdje poslije 18 sati. Kada je prišao M. i tim licima, odmah su im saopštili da je potrebno da obave infomativni razgovor sa njima, ali im nisu rekli zbog čega, i razdvojili ih, pa je on otišao sa jednim inspektorom, a M. sa drugim. Vozila ovih lica bila su parkirana u ulici Meše Selimovića, odnosno u ulici koja razdvaja Blok V i VI i to uz trotoar tačno naspram ulaza u kojem živi. U tom trenutku nije znao da je S. ubijen, već je to saznao u stanici policije, nekoliko sati nakon što je doveden u stanicu, u koju su stigli negdje oko 19 sati, dok je vožnja do stanice trajala nekih 5-6 minuta. Kada su stigli, inspektor mu je rekao da sjedne i da čeka inspektora koji će ga saslušati, pa je to i učinio s tim što se ne sjeća da li se tada nalazio u hodniku ili u nekoj prostoriji niti da li je M. R. tada bio pored njega već se samo sjeća da su tu bili prisutni i nekoliko policajaca koji ga nisu ništa pitali niti su na njega obraćali pažnju. Tokom saslušanja koje je sa njim obavio inspektor negdje oko 21 ili 22 sata uveče i o kojem je sačinjen zapisnik, isti mu je rekao da sumnjaju da je I. ubio S. i da treba da im kaže gdje se kretao tog dana. Do tada nije znao zašto su on i M. R. dovedeni na saslušanje. Dok je boravio u stanici policije, nisu mu rekli da je osumnjičen niti mu je neko stavljao lisice na ruke, već su mu samo rekli da ga moraju saslušati. Zadržali su ga cijele večeri, jer je tek ujutru davao iskaz pred istražnim sudijom, dok se za vrijeme tog boravka u stanici policije nalazio u jednoj prostoriji na prizemlju ili spratu u kojoj je bilo nekoliko policajaca i inspektor koji mu je uzeo mobilni telefon i držao ga kod sebe upaljenog sve vrijeme. Vidio je da je u jednom trenutku u stanicu policije došla I. djevojka kao i I. otac, ali sa njima nije komunicirao. U tom trenutku išao je do wc ispred kojih vrata su se nalazila dva policajca koja ga nisu niti zaustavljala niti pretresala. U toku večeri je nekoliko puta pitao inspektora da ode do kuće, ali su ga pustili tek negdje oko 6 sati ujutru, i to nakon što je nekom službeniku iz suda potpisao neki papir i obećao da će se vratiti, pa je otišao do kuće, obavijestio roditelje gdje je i vratio se u CB odakle su ga službenici policije nešto oko 9 sati odveli do zgrade suda. Ponovio je da se ne sjeća da li je pozivao I. nakon završenog treninga pa do momenta kada je krenuo da se nadje sa M. R. ispred svog ulaza. Koliko se sjeća, za vrijeme treninga su ostavili telefone u lokalu koji se nalazi na Trim stazi, pa nije imao telefon pri sebi dok se trening nije završio. Za to vrijeme su nekoliko puta pauzirali kako bi popili vodu, ali se ne sjeća da li su tada išli do tog lokala ili su pili vodu sa česme koja se tamo nalazi. Samo se sjeća da je nakon treninga vidio na svom mobilnom telefonu tri propuštena poziva od I. i pomislio da će ga zvati kada krenu na utakmicu. Dodao je da je prije pola godine upoznao R. V. i to kao klijenta banke i da ga ranije nije znao iako je isti I. rodjak. Što se tiče pištolja koji je posjedovao I., naveo je da je to znao tri-četiri godine ranije, ali da ne zna da li ga je I. nosio niti mu ga je isti ikada pokazivao bez obzira što su bili u dobrim odnosima.<br>
<br>
Svjedok D. M. je u iskazu&nbsp; datom pred istražnim sudijom ovog suda, u bitnom naveo da je dana 7.maja 2008. godine u popodnevnim satima, u gradu, čuo da je ubijen vlasnik lokala "Stara Crna Gora". Pomislio je da je to učinio I. V., jer je bio upoznat da je mjesec ili dva ranije imao svadju sa S. Te večeri, izmedju 22 i 23 sata I. ga je zvao tri puta sa zaštićenog broja. Prilikom prvog poziva I. ga je pitao da li može da razgovara, a kada mu je odgovorio da ne može, jer se nalazio u društvu, I. mu je rekao da će ga pozvati za 15 minuta. I. ga je pozvao u dogovoreno vrijeme i pitao ga "jesam li ga ubio" na šta mu je odgovorio "jesi, je li ti to bio cilj?" I. mu je odgovorio nerazgovjetno, nešto je promrljao, ali je&nbsp; rekao da mu je to bio cilj.Onda ga je I. pitao da li može da mu pomogne i da će ga ponovo pozvati. Nakon 15-ak minuta uslijedio je treći I. poziv u toku kojeg mu je koristeći se šiframa rekao da se nalazi kod crkve u Donjoj Gorici, i ponovo ga pitao da li može da mu pomogne. Shvatio je gdje je I., jer mu je rekao da se nalazi u mjestu gdje živi jedan njegov drug koji vozi džipa i čije ime ima istetovirano na ruci, pa se sjetio da ima druga D. (to je ime njegovog brata koje mu je istetovirano na ruci) koji živi u Donjoj Gorici i posjeduje vozilo marke džip. Rekao je I. da mu ne može pomoći, jer ne želi u to da se upliće na šta mu je I. odgovorio da je sigurno i da ga ne bi zvao da mu pomogne da nije tako. Odbio je da ode kod njega u Donju Goricu, pa se tako završio njihov razgovor nakon kojeg se više nisu čuli. Naveo je da I. V. poznaje još od osnovne škole, jer su jedno vrijeme pohadjali OŠ "Štampar Makarije". Zadnji put je vidio I. 5.maja 2008.godine u večernjim časovima u lokalu "Kulto" gdje je organizovao žurku na koju je I. došao sa svojom djevojkom. Dodatno je objasnio da se čuo telefonom sa I. dana 7.maja 2008. godine negdje oko 15 časova kojom prilikom ga je I. zvao na piće, ali nije otišao sa njim jer je bio na poslu do 15 časova već mu je rekao da ne može i da ide na ručak. Istog dana, u intervalu od 18,00 do 18,30 je bio u teretani, a kada je završio sa treningom vidio je nekoliko propuštenih poziva na svom mobilnom telefonu. Medju tim pozivima je bio i poziv od druga N. R. koji ga je ponovo nazvao i upitao da li zna šta se dogodilo kod kružnog toka na šta mu je odgovorio da ne zna, pa mu je N. rekao da je prolazio pored kružnog toka i da je vidio dosta svijeta i da je čuo da je ubijen vlasnik lokala "Stara Crna Gora" kao i da je to učinio neki V., pa ga je upitao da li je to učinio njihov drug I. V..&nbsp; Zbog toga što mu je N. rekao, pomislio je da je to učinio I., a kako je to već naveo, jer je znao za njihovu svadju u Bečićima poslije koje se I. liječio u bolnici zbog povreda glave koje mu je nanio S., o kojem dogadjaju I. nije puno pričao.Prethodno navedeni iskaz ponovio je na glavnom pretresu s tim što je dodao da je desetak dana prije predmetnog dogadjaja sjedio sa V. u bašti picerije "Primicia" kada je primijetio S. koji je prelazio bulevar i kretao se kao da će da prodje pored bašte u kojoj su sjedjeli, pa je rekao V. ko nailazi, nakon čega su na I. inicijativu odmah platili račun i otišli iz lokala na suprotnu stranu od one kojom se kretao S.. Ne sjeća se šta mu je tačno tada I. rekao, sjeća se da mu je rekao nešto u smislu da plate i da idu, što su i učinili. Ponovio je da se sa V. poznaje odavno, a da se intezivnije druže posljednje dvije-tri godine, otkako organizuje žurke po gradu. Te žurke je redovno posjećivao V., koji mu je nakon dogadjaja u Budvi tražio da mu obezbijedi separe u čošku i da je zid iza njega. Iako mu V. nije posebno objašnjavao svoj zahtjev, shvatio je da mu to isti traži zbog svoje bezbjednosti, jer je iz nekih razgovora sa njim zaključio da se I. plaši od S.. I. se na žurkama koje je posjećivao nije svadjao niti tukao, ali je primijetio da je isti nakon dogadjaja u Budvi bio drugačiji, povučeniji i da se njegovo ponašanje drastično promijenilo. Takodje je naveo da je dvije večeri prije predmetnog dogadjaja I. došao na žurku u društvu svoje djevojke I., kojom prilikom je sa njima popio piće, ali nikakav značajniji razgovor nisu vodili. Kada ga je I. pozvao u večernjim satima tog dana kada se dogodilo ubistvo, bio je zbunjen jer nije očekivao da će ga isti pozvati i potajno se nadao da to I. nije učinio. Kada ga je I. prilikom razgovora pitao "jesam li ga ubio", ne sjeća se da je pomenuo neko ime, ali mu je odgovorio da jeste. Do tog trenutka nije bio siguran da li je to I. učinio, ali se uvjerio da jeste nakon što ga je to I. pitao. Dodao je da nikome nije govorio o razgovorima koje je vodio sa I. te večeri.<br>
<br>
Na glavnom pretresu saslušan je i svjedok L. N., kojega je sud pozvao da svjedoči, jer je optuženi V. u svojoj odbrani naveo da je sa ovim licem bio u popodnevnim časovima kritičnog dana u dijelu grada gdje je trg Vektre, picerija "Primicija" i slično i da je krenuo prema trgu "Vektre" jer se sa ovim svjedokom dogovorio da tamo ručaju. Ovaj svjedok je u svom iskazu naveo da se sa I. V. poznaje od najranijeg djetinjstva, ali se nisu družili. Popili su nekoliko puta zajedno piće. I. je nešto mladji od njega. Sjeća se da je kritičnog dana vidio se sa I. i bili su zajedno od 15-16,30 h otprilike. Objasnio je da je toga dana odvezao vozilo kod majstora M. koji radi u mjestu Beri. Nije imao auto da se vrati pa je nazvao I. da dodje po njega. I. zna 20 godina i zato ga je zvao. I. mu je rekao da bi rado došao po njega ali je i on bez kola. Tada mu je I. predložio da se vide i popiju piće. Odgovorio je da će doći tamo gdje je I. ako se ubrzo snadje za prevoz. Zatim je nazvao taksi i pošao u kafe bar "Alpe" gdje je bio I.. Popili su piće&nbsp; koje je on platio. I. je htio da se revanšira pa su prešli u drugi kafić "Maksim". Nakon što su tu popili piće koje je I. platio krenuli su kući. Tada ga je I. zamolio da sa njim podje u butik da kupi odijelo i košulju. Bilo mu je čudno da mladić I. godina ima želju da kupi odijelo što mu je i rekao, a I. mu je odgovorio da će možda da se ženi i nasmiješio se pritom. Pošli su u tzv. "profeskorsku" zgradu koja se nalazi preko puta "Vektre" i bili u nekoliko butika. I. je kupio košulju i pantalone i pošto mu je hvalilo nešto para za to, on mu je pozajmio. Nakon toga su pošli svako svojim putem. Istakao je da do ovih butika nisu&nbsp; išli preko trga "Vektre", nego onom ulicom pored bloka. Toga dana on nije vidio R. S. niti mu je I. rekao da ga je vidio. Inače R. je dobro poznavao i bili su dobro posebno dok je držao kladionicu blizu Osnovnog suda u Podgorici, a kasnije kada je prešao u Budvu da drži lokal "Stara Crna Gora" redje ga je gledao. Nekih mjesec do mjesec ipo od ovog dogadjaja bio je sa I. zajedno u Budvi u lokalu "Stara Crna Gora". Sa njima je tada sjedio i R. i neke&nbsp; dvije djevojke. To je bilo prije nego je I. povrijedjen. Za taj dogadjaj je, koliko mu se čini, saznao iz novina, a nakon dogadjaja je sreo jednom I. i tada je vidio da je povrijedjen po glavi. Dodao je da se kritičnog dana, nakon trgovine sa I. nije dogovarao sa njim da idu na ručak u "Dali" niti je zajedno sa njim išao do Bloka V, već je pošao direktno u svoj stan na Malo brdo. Pri ovoj tvrdnji je ostao i nakon prigovora optuženog V., s tim što je na ponovljeno pitanje optuženog V. vezano za dogovor za ručak odgovorio "Koliko se ja sjećam ne".<br>
<br>
Svjedok D. V. je u iskazu&nbsp; datom pred istražnim sudijom ovog suda, u bitnom je naveo da poznaje I. V., jer je živio kao podstanar u zgradi u Bloku V, u kojoj I. živi, pa su se ponekad srijetali, a dešavalo se i da se druže u obližnjim lokalima "San Remo" i "KB". Rijetko su se čuli telefonom, iako su imali razmijenjene brojeve. Sjeća se da je negdje krajem marta, kada su sjedjeli u lokalu "KB", I. predložio da odu do Bečića, do lokala "Stara Crna Gora". Pristao je, pa su krenuli negdje oko 23,30 sati I. vozilo marke "Mercedes 124" crne boje. U Budvu su stigli za sat vremena vožnje. Nakon što su parkirali vozilo i krenuli prema ulazu u lokal sreli su se sa R. S. kojeg je znao od ranije, kao i to da je vlasnik tog lokala, pa su se sa istim pozdravili, a zatim ušli u lokal i sjeli. Naručio je jednu, a zatim i drugu turu pića za njega i I., i to za sebe pivo., a za I. kiselu vodu, a nakon toga im je R. S. poslao piće, kojem je koliko se sjeća tom prilikom čestitao otvaranje lokala. Te večeri je u lokalu bilo puno ljudi i nije bilo nagovještaja da može doći do neke gužve. Sjedjeli su sami za svojim stolom, ali je vidio u lokalu neke djevojke za koje je pomislio da su I.ove poznanice, jer je I. odlazio za njihov sto i pričao sa njima. Sto za kojim su bile te djevojke bio je udaljen nekih dva do tri metra od njihovog stola. Ne sjeća se da li su bile dvije ili tri djevojke. Nakon nekog vremena I. je izašao napolje, ali ne zna zbog čega. Bio je malo pripit, a onda je primijetio da ljudi masovno izlaze napolje, što je doživio kao da se neka gužva dešava tamo, pa je odlučio da izadje. Pri izlasku ga je neko gurnuo, ali ne zna da li je to bilo namjerno ili slučajno. Kada je izašao napolje, vidio je da se I. V. i R. S. nešto raspravljaju, ali je računao da su oni stari poznanici i da neće biti većih problema. To raspravljanje izmedju R. i I. ispred lokala je bilo bez fizičkog kontakta iako je bilo žučno i praćeno gestikulacijom od strane obojice, ali ne zna da li je bilo povišenog tona. U blizini je bilo jedno taksi vozilo, pa je ušao u to vozilo i odvezao se do autobuske stanice, odakle je otišao za Podgoricu. Ne može da objasni zašto je otišao i ostavio I., ne govoreći mu da će da se vrati u Podgoricu, jer je bio pripit, mada mu se i ranije dešavalo da ode iz lokala, a da društvu ništa ne kaže. Nije primijetio da je, dok su bili u lokalu, bilo ko upozorio I. ni za njihovim ni za stolom djevojaka sa kojima se I. pozdravljao. Sjutradan su ga pozvali iz policije i rekli mu da dodje u stanicu radi davanja izjave o dešavanjima od prethodne noći u lokalu "Stara Crna Gora".&nbsp; Na glavnom pretresu, svjedok je u bitnom ponovio prethodno navedeni iskaz s tim što je dodao da se ne sjeća da&nbsp; je neko, dok su bili u lokalu "Stara Crna Gora", prilazio njihovom stolu i upozoravao sem što zna da je neko dolazio i rekao "Što radiš?", a koje riječi nije shvatio kao upozorenje već kao pozdravljanje. Poznaje P. N.-N. i misli da je prilazio njihovom stolu, ali se ne sjeća razgovora sa njim. Dok su bili u lokalu, N. je bio prvi sto do njihovog, odnosno iza. Nije prilazio tom stolu kako bi razgovarao sa N. dok je I. izlazio vani, i to bez jakne koju je ostavio za stolom za kojim su sjedjeli.Odgovarajući na pitanja naveo je da se ne sjeća da li je D. K., koji je bio u uniformi, stajao pored njihovog stola niti da li je optuženi V. I. izlazio iz lokala prije raspravljanja sa oštećenim S.. Nije se gledao sa&nbsp; V. nakon tog dogadjaja o kojem je saznao tek sjutradan oko 11 časova kada je primio poziv iz policijske stanice u Budvi gdje je dva dana nakon dogadjaja dao izjavu. S. zna nekih desetak godina. Siguran je da ga je te noći V. molio da idu za Budvu, s tim što mu nije rekao razlog odlaska. Ne može se sjetiti kakav je kontakt bio izmedju V. i djevojaka koje su im bile u blizini, a kojih je bilo dvije ili tri. Kada ga je neko gurnuo prilikom napuštanja lokala, nalazio se na stepenicama ispred lokala, zbog čega se spotakao i pao. Ne sjeća se da li je prilikom izlaska vidio Niškog ispred lokala. Nakon 5-6 mjeseci od predmetnog dogadjaja, a prije ubistva oštećenog, bio je napadnut ispred lifta u ulazu u kojem živi kojom prilikom nije vidio lice napadača niti je išta bilo izgovoreno. Sjeća se da ga je V. zvao iz bolnice, ali se ne sjeća detalja tog razgovora niti da mu je išta o napadu u ulazu ispričao, niti se sjeća da je pričao o tome i o dogadjaju iz Budve u lokalu "San Remo". Objasnio je da su u lokalu boravili nekih pola sata prije nego što je V. izašao vani, a da je nakon 10-15 minuta nakon njegovog izlaska primijetio da ljudi masovno napuštaju lokal odnosno da gosti koji su sjedjeli za par stolova izlaze napolje s tim što nije čuo bilo kakve komentare. Kada je izašao iz lokala, napolju se zadržao nekih 2-3 minuta dok mu je stigao taksi, za koje vrijeme nije vidio da su V. i S. razmijeniti udarce, ali se sjeća da je oko njih bilo ljudi mada ne zna koliko. Ponovio je da je te večeri bio u prilično alkoholisanom stanju zbog čega se ne sjeća detalja i da mu se u takvom stanju dešava da ode bez pozdrava.<br>
<br>
Svjedok S. M. je u iskazu&nbsp; datom pred istražnim sudijom ovog suda u bitnom navela da je S. R. poznavala i da su bili u korektnim odnosima, jer je isti bio vlasnik lokala "Stara Crna Gora" u koji je ponekad izlazila sa drugaricama, gdje su dolazile kako bi se provele i nisu željele nikakvo društvo, pa je R.&nbsp; uvijek bio tu da ih zaštiti ukoliko bi im neko prišao. Samo jednom je vidjela I., za kojeg nije znala kako se preziva, ali kada je čula da se preziva V., sigurna je da je to taj I.. Ne može se tačno izjasniti kada, ali moguće da je bio kraj marta, kada je istog vidjela u lokalu "Stara Crna Gora". Objasnila je da je nakon završenog posla otišla sa drugaricom S. da popije piće u pomenutom lokalu. Stigle su negdje oko jedan sat poslije ponoći, smjestile se za viseći sto koji se nalazio sa desne strane gledano od ulaza u lokal i naručile piće. Lijevo od njih za stolom su sjedjela dva momka od kojih je jedan momak nekoliko puta prilazio za njihov sto kojom prilikom se predstavio kao I. iz Podgorice i interesovao se za njen broj telefona koji nije željela da mu da, pa mu je rekla da odstupi od njihovog stola ili će one otići kući. Odavao je utisak pijanog čovjeka i bio joj je dosadan. Njen telefon je bio u torbi, dok je S. telefon bio na stolu. U jednom trenutku I. je uzeo S. telefon i okrenuo svoj broj, kako bi mu ostao broj sa kojeg poziva, vjerovatno misleći da je to njen telefon. Nakon što je to učinio, ostavio je S. telefon na sto, vratio se kod svog druga i od njihovog stola ih snimao svojim mobilnim telefonom, kada mu je prišao N. koji je drug S. R., nešto mu je govorio, pa su nakon kraćeg razgovora N. i I. izašli iz lokala. S. i ona su tada platile račun, pozvale taxi i otišle kući. S. je te večeri spavala kod nje, a kada su se probudile sljedećeg jutra, S. je zazvonio telefon. Kada se S. javila, neko joj je rekao da želi da razgovara sa S., zbog čega joj je dala telefon, pa kada se ista javila, I. joj je rekao da se nalazi u KBC Podgorica, da je pretučen zbog nje od strane vlasnika lokala "Stara Crna Gora" i to udarcima pištoljem po glavi. Navela je da u I. priču nije povjerovala, jer dogadjaji od prethodne noći nisu upućivali na takav razvoj dogadjaja. Dodatno je objasnila da u Budvi radi oko dvije godine i da je u lokal "Stara Crna Gora" izlazila svakog vikenda. Kada su navedene večeri stigle u lokal, pozdravile su se sa R. i otišle za svoj sto. R. im nije pravio društvo, već im je samo poželio dobar provod i rekao im da mora da ide. Iako nijedna od njih nije bila u vezi sa R., isti im je uvijek govorio da ga pozovu ako bude nekih problema&nbsp; jer su im momci često prilazili za sto, kako je to te večeri učinio i I.. Kada su napustile lokal, negdje nakon pola sata otkako su I. i N. otišli iz lokala, napolju su vidjele N. sa još dva momka, njegova druga, ali nisu vidjele I.. Od trenutka kada su S. i ona ušle u lokal do trenutka kada su I. i N. izašli iz lokala, prošlo je otprilike pola sata.Prednje navedeni iskaz u svemu i doslovno je ponovila na glavnom pretresu, s tim što je dodala da je u lokal "Stara Crna Gora" došla sa drugaricom, gdje su prilikom ulaska vidjele vlasnika lokala za šankom sa kojim su se pozdravile i stale za viseći sto koji se nalazi desno od ulaza. Razgovarala je sa drugaricom i nije primijetila da li je vlasnik lokala izlazio van. Te večeri u lokalu nije bilo gužve, bilo je polupopunjeno. Medju prisutnim gostima nije vidjela nikog poznatog, niti neko uniformirano lice, pri čemu je istakla da ne poznaje inspektora policije koji se preziva K.. Sto za kojim je stajala nema barskih stolica, a sa mjesta na kojem je stajala je mogla vidjeti izlaz iz lokala pri čemu na isti nije obraćala pažnju zbog razgovora sa drugaricom. Sto za kojim je sjedio I. sa drugom je bio udaljen nekih 2-3 metra od stola za kojim je ona stajala. Vidjela je kada su mladić koji joj je prilazio u lokalu "Stara Crna Gore" i koji joj se predstavio kao I. iz Podgorice, izašao iz lokala sa N. i isti se nije vraćao u lokal. Nije sto posto sigurna da je N. prišao I. stolu nakon čega su obojica izašla napolje, ali misli da je tako bilo. Dvadesetak minuta poslije toga S. i ona izašle iz lokala, ispred kojeg nije bilo nikoga, što im je bilo čudno obzirom da tu uvijek bude nekoga. Kada su izlazile iz lokala nije primijetila da li je vlasnik bio unutra. Objasnila je da je, prije nego što su N. i I. izašli iz lokala, vidjela da N. nešto govori I. i da mu je ovaj nešto odgovorio, nakon čega su izašli, pri čemu nije sigurna da li su to učinili hodajući jedan pored drugog ili jedan ispred drugog. Ne zna da li je taj razgovor izmedju N. i I. bio prepirka, jer na to nije obraćala pažnju. Možda je pogriješila kada je izjavila da je I. te večeri bio pijan, ali joj je bilo čudno i smetalo joj je što joj isti prilazi nekoliko puta i traži joj broj telefona. Dok je bila u lokalu nije se dopisivila putem sms poruka sa I., niti je to činila nekoliko sati prije njihovog susreta u lokalu. Sjutradan nakon navedene večeri, I. je negdje oko 11 ili 12 sati pozvao na telefon njene drugarice koja je prespavala kod nje i saopštio joj da se nalazi u bolnici. Istog dana ga je pozvala sa svog broja telefona i pitala ga za zdravlje, jer nije mogla da vjeruje da je pretučen zbog nje obzirom da ništa na to nije ukazivalo tokom večeri i bilo joj je žao što se to dogodilo. Svojim ponašanjem nije tome doprinijela, jer se ponašala sasvim normalno i nije I. dala nikakvog povoda, nije mu prilazila niti je sa istim imala neku komunikaciju. On je njoj prišao dva puta i tražio joj broj telefona. Nikome se nije požalila na I. ponašanje, niti je primijetila da isti nepristojno ponašao prema nekom drugom gostu u lokalu. Nije primijetila ni kada je nastala gužva u lokalu nakon čega je dio prisutnih gostiju izašao vani. I danas ima broj telefona koji glasi 067/491-..., ali sa tog broja nije komunicirala sa I. nekoliko dana prije ovog dogadjaja u Budvi. Medju njima te večeri nije bilo dogovora da izadju vani, niti je sa istim izašla iz lokala i bila sa njim u njegovom automobilu. Iz lokala je samo jednom izašla sama, negdje dvadesetak minuta nakon što je sa drugaricom došla u lokal, kada je izašla na pola minuta do toaleta koji se nalazi van lokala, odmah sa lijeve strane od glavnog ulaza. U predmetnoj stvari je, kao i njena drugarica S., dala iskaz pred inspektorom L. i istražnim sudijom B., s tim što je ona dala iskaz i u sudu u Kotoru, ali taj iskaz je dala prije nego što se desilo ubistvo. Iako je pred istražnim sudijom navela da je I. prvi put vidjela te večeri, tačno je da je istog upoznala nekoliko dana prije toga, i to u lokalu "Stara Crna Gora" gdje je isti bio u društvu jednog momka i dvije djevojke, kada joj je isti prišao i predstavio se kao I. iz Podgorice kojom prilikom joj je rekao da je u jako dobrim odnosima sa vlasnikom lokala, R.. M. sa kojim je I. bio u društvu te večeri kada su se upoznali se zove L. N.. Par dana nakon tog susreta, a nakon večeri u kojoj je I. pretučen, pozvao ju je L., iako nije dala svoj broj telefona ni L. ni I. i pitao je da se nadju da porazgovaraju, što je ona odbila. Komunikacija putem sms poruka izmedju I. i nje, za koju I. tvrdi da je prethodila večeri u kojoj je isti pretučen, je uslijedila nakon što ga je pozvala dok je bio u bolnici. Ne sjeća se da je I. tokom tog razgovora rekla da je spremna da svjedoči ukoliko podnese krivičnu prijavu protiv R., ali je tačno da mu je govorila da sa R. nije imala ništa iako je pretpostavljala da mu se svidja obzirom da ju je isti štitio, ostavljao sto i bio pažljiv prema njoj. Te večeri u kojoj je I. pretučen, a kada je sa S. išla ka taksi vozilu koje ih je čekalo na ulici, nije vidjela I. krvavog, već je prije nego što je ušla u taksi vidjela Niškog koji je izgovarao "I., I.", što joj je djelovalo kao da doziva I.. Nije vidjela da vode I., da je N. tom prilikom zviždao niti je I. rekla da je njena drugarica to vidjela. Detalje o tom dogadjaju joj je ispričao I. tokom njihovog razgovora dok je bio u bolnici.&nbsp;<br>
<br>
Svjedok je navela da su joj prijetili u toku januara i februara 2009. godine, a koje prijetnje su počele nakon što je I. otac došao u njenu kuću, predstavio se kao prijatelj njenog oca koji tom prilikom nije bio kod kuće i od njene majke uzeo broj telefona na koji je redovno dobijala prijetnje u navedenom periodu. Prijetnje su joj stizale u vidu poruka koje su bile zastrašujuće sadržine i zbog kojih nije smjela da izlazi na ulicu, jer je u njima pisalo kako će ubiti i nju i cijelu njenu porodicu ako ne kaže istinu, mada joj nije bilo jasno kakva istina se od nje očekivala. Podnijela je krivičnu prijavu kako bi se otkrilo ko joj prijeti i nakon izvjesnog vremena dobila je informaciju da to čini sestra I. V. zbog čega je istoj sudjeno u Kolašinu i kojom prilikom joj je izrečena uslovna osuda u trajanju od tri mjeseca i novčana kazna u iznosu od oko 50 eura. Nije se pridružila krivičnom gonjenju protiv I. sestre, jer nije tako vaspitana i smatrala je da je ista postupala kao sestra koja hoće da pomogne bratu. Nakon što je otkriveno ko joj je slao prijeteće poruke, iste više nije dobijala, sve do skoro kada je na kućnu adresu primila pismo u kojem joj prijete da će ubiti njene najmilije. Navedeno pismo je bilo u koverti sa oznakom da je poslato iz Beograda i isto je dostavila policiji na Cetinju, ali ne zna da li su otkrili ko joj ga je poslao.<br>
<br>
Svjedok P. N. je u iskazu datom na glavnom pretresu naveo da je jedne večeri, ali ne zna tačno kojeg datuma, I. V. sa V. D. posjetio lokal «Stara Crna Gora» koji je držao S. R. i u kojem je on bio zaposlen za kasom. Kada su došli, V. i V. su mirno stali za jedan sto i naručili piće. U tom trenutku je S. R. stajao pored njega za kasom, rekao mu da im pošalje piće i da ode do njih da popije piće jer on ne može zato što je umoran i ima glavobolju. Učinio je tako. Sa njima u društvu se zadržao kratko, jer je morao da radi, pa se vratio za kasu. Nekih dvadesetak minuta kasnije, S. je otišao da odmori u jednoj od soba koje se nalaze iznad lokala i u koje su bili smješteni radnici iz lokala. Vratio se nekih sat vremena kasnije i pozvao V. i V. da sa njim izadju iz lokala, što su oni i učinili, a što je sve vidio sa svog radnog mjesta, jer su prošli pored njega, izašli van i zatvorili vrata od lokala. Nakon 15-20 minuta, S. se vratio u lokal i rekao mu da izadje napolje.Izašao je i vidio pored stepenica I. V. koji je bio sav krvav i u nesvijesti. Pokušavao je da ga probudi, ali nije uspio, jer isti nije davao nikakve znake. S. mu je tada predložio da ga povedu u sobu, pa su ga zajedno ponijeli. Polivao je I. vodom i nekim ledom i tek se tada pokrenuo odnosno zadrhtao je od hladnoće, pa mu je iz svoje sobe donio majicu i trenerku i presvukao ga, a zatim otišao da radi. Pored V. je ostao S., koji je za sve to vrijeme bio prisutan. Kada je silazio, vidio je I. torbicu, polomljeni mobilni telefon i ključeve od kola, pa je te stvari odnio u sobu u kojoj se nalazio I. i stavio pored njega. Nakon nekih pola sata S. se, nervozan, vratio u lokal, pa kada ga je pitao šta je sa V., isti mu je odgovorio da ne zna i da će kasnije vidjeti što će. Pola sata nakon toga je otišao do sobe da obidje I. i vidio je da ga nema u sobi.Odmah je obavijestio S.. Kada su završili s poslom i popisom, S. mu je rekao da, ukoliko bude nekih problema sa V., kaže kako ga je isti napao, pa ga je zbog toga on (P.) udario bocom od koka kole, a i da je maltretirao goste u lokalu. Pristao je da to kaže u slučaju da bude potrebno, jer je S. bio gazda lokala, a on samo radnik, pa bi njega S. lakše izvukao iz zatvora. Bio je u dobrim odnosima sa S., pa je takvu izjavu dao u policiji u Budvi, nakon čega je pokrenut protiv njega krivični postupak u kojem je oslobodjen. Ponovio je da, prije nego što ga je S. pozvao da izadje iz lokala, te večeri nije izlazio napolje niti je znao zašto su oni prethodno izašli. Objasnio je da kada se izadje iz lokala imaju dva puta koja vode gore na sprat i dva puta koja vode ka izlazu, pa je kada je izašao otišao desno i vidio V. kako leži na udaljenosti od oko 25 metara od ulaza u lokal. Ljudi koji su izlazili iz lokala nisu tuda prolazili i niko nije prošao tačno pored njih s tim što gosti koji bi krenuli da izlaze pravo od vrata ne bi mogli da vide I., dok su mogli oni koji su skrenuli desno, pa bi ta lica kada bi vidjeli I. samo pogledali sa stepenica i vraćali se kako bi napustili lokal drugim putem. Prije nego što mu je S. rekao da izadje napolje, niko drugi od gostiju mu nije prilazio i rekao da napolju na putu leži neki čovjek. Nije pitao S. čime je udarao I., već mu je isti samo rekao da ga je izbio i da je za to imao razlog. Dodao je da je posjetio porodicu oštećenih nakon što je S. ubijen i da je tom prilikom sestra oštećenog pitala zašto je istukao V. pa je zbog toga njen brat lišen života na šta joj je odgovorio da je to učinio zato što je u pitanju loš čovjek i da im je prijetio. Prednje je rekao sa razloga što je već ranije prihvatio da na sebe preuzme odgovornost za dogadjaj koji se odigrao ispred lokala.&nbsp; Objasnio je da je, kada je vidio I. kako leži ispred lokala, pomislio da je isti mrtav, a onda su ga ponijeli do sobe jer nije mogao da korača. Duks koji je skinuo sa I. kako bi ga presvukao bio je krvav, ali drugih tragova po duksu nije bilo. Na glavu mu je stavljao bijeli peškir natopljen vodom, a u sobi je bio i čaršav koji je takodje bio krvav. Dok ga je presvlačio nije na I. vratu primijetio zlatni lanac. Kada je kasnije otišao do sobe da obidje I., vidio je da ga nema, pa nije obratio pažnju da li su tu i dalje I. stvari, ali se sjeća da je čaršav tada bio na krevetu. Te večeri mu se nijedan konobar nije žalio na I. ponašanje, a sjutradan je došla policija i vršila pretres te sobe pri čemu mu nije poznato ko je tom pretresu prisustvovao niti što je tom prilikom u sobi nadjeno. Policija je privela njega, S. i sve konobare u stanicu policije. Dodao je da nije čuo da je bilo ko pomenuo čamac dok je V. I. boravio u toj sobi u koju su ga S. i on odnijeli. Nije mu poznato zbog čega je došlo do sukoba izmedju S. i V., ni da li je tačna priča da je uzrok tome djevojka odnosno ljubomora. D. V., koji je te večeri bio u društvu sa V., od te večeri nije nijednom vidio, ali zna da je isti dolazio u Budvu da bi se sreo sa S., jer mu je S.&nbsp; to rekao. Ne zna da li je I. V. predmetne večeri nosio pištolj, jer to nije vidio. Jednom prilikom je sa I. V. i D. V. posjetio noćni klub «Plejboj», kada su na ulazu njega pretresli, a V. su pustili da udje bez prethodne kontrole da li nosi oružje. Objasnio je da se prije dogadjaja u Budvi družio sa V., odnosno par puta su popili piće zajedno,&nbsp; te da je I. posjećivao lokal «Stara Crna Gora» i da ga je veče prije toga isti prebacio do Budve, jer je i tom prilikom bio u navedenom lokalu, ali ne u društvu D. V. već u ženskom društvu. Te večeri je u lokalu bio i S., ali izmedju njega i V. nije bilo nikakve svadje. Dodao je da je te večeri izlazio izvan lokala sa V., dok to nije učinio sjutraveče, kada se dogodio konflikt izmedju V. i S.. Predmetne večeri ga je S. pozvao da izadje negdje oko ponoći, pri čemu se ne može precizno izjasniti koliko je bilo sati sem da je bilo prošlo 23 sata. Ponovio je da je sat vremena kasnije, kada je otišao do sobe u koju su odnijeli I. da provjeri kako je, vidio da istog nema u sobi. U tom trenutku je već pola gostiju napustilo lokal, ali je mišljenja da su ljudi otišli jer su vidjeli šta je bilo, obzirom da je toalet van ulaznih vrata odnosno u blizini ulaznih vrata.<br>
<br>
Svjedok D. V., otac optuženog I. se pred istražnim sudijom koristio zakonskim pravom i nije svjedočio.<br>
<br>
Na glavnom pretresu održanom dana 07.02.2009. godine je svjedočio i u bitnom je naveo da prilikom davanja iskaza u ovoj stvari trebalo bi početi od dogadjaja koji se desio 27.03.2008. godine u lokalu «Stara Crna Gora». Objasnio je da ga je te večeri negdje izmedju 03,15 i pola četiri nakon ponoći pozvao I. telefonom i rekao mu slabašnim glasom da se nadju kod pošte u Budvi. Odmah je pošao tamo i brzo stigao na dogovoreno mjesto, jer je bio u blizini. Nakon nekih pet minuta stigao je I.. Prišao je njegovom vozilu i kada je otvorio vrata vozača vidio je da je I. povrijedjen po glavi, da ima rez sa strane i nekoliko rezova po potiljku. I. je glavu držao na volanu, a primijetio je i da su mu farmerice i patike natopljene krvlju. Nakon što je to vidio, shvatio je da I. ne može da vozi, pa je istog prebacio u svoje vozilo, a I. vozilo preparkirao i ostavio kod pošte, nakon čega se zaputio sa I. ka Podgorici kako bi mu bila pružena ljekarska pomoć. Vozio je brzo, a po I. ječanju i buncanju je znao da je isti živ. Kada su stigli u Urgentni, I. je pregledao doktor i pitao ga šta se desilo i tek tada je saznao da je isti zadobio povrede po glavi drškom pištolja i da je to učinio vlasnik lokala «Stara Crna Gora». Dodao je da je, dok su bili u Urgentnom, I. nekoliko puta povraćao i da je primijetio da je isti obučen u neku otrcanu trenerku za koju je znao da nije I., a kasnije mu je i žena rekla da je I. prilikom izlaska iz kuće bio drugačije obučen i da je na sebi imao bijelu majicu. Nakon pregleda, I. su prebacili na odjeljenje neurohirurgije. Ostao je sa njim cijele noći, a negdje oko 9 sati ujutru je primijetio da se isti bolje osjeća. Tada ga je I. pitao da li su uhapsili S., a kada mu je odgovorio da jesu, I. mu je rekao da isti ima jake veze i da sigurno neće ostati u pritvoru. Tog dana je njegova supruga otišla u policiju u Budvu i prijavila ovaj dogadjaj, a I. je još nekoliko dana bio na bolničkom liječenju. Sjeća se da mu je I. prilikom posjeta u bolnici rekao da se nadju ispred bolnice, a ne u sobi, kojom prilikom mu je rekao da mu smeta bolnička soba i da je neki momak&nbsp; star oko 25 godina S. čovjek i da je došao da vidi kako je, nakon čega je I. malo krenuo ka tom momku, pa ga je zaustavio i odgovorio mu da se ne uzbudjuje i da će sve riješiti sudskim putem. Par dana prije I. izlaska iz bolnice pozvao ga je dr L. i rekao da mu da je I. lud jer hoće da izadje iz bolnice na svoju ruku iako zna da se može desiti da padne u nesvijest, zbog čega je nazvao suprugu koja je otišla do doktora, pa je I. ostao u bolnici još dva dana odnosno do 03.04.2008.godine. Sjutradan, 04.04.2008. godine, nakon što su dobili otpusnu listu, sa svojom suprugom je otišao do Kotora kako bi podnijeli krivičnu prijavu, pa su jedan primjerak podnijeli Osnovnom tužilaštvu, a drugi dostavili predsjedniku Osnovnog suda u Kotoru. Primijetio je da se I. nakon ovog dogadjaja drugačije ponašao, bio je povučeniji, mirniji i slabo je spavao. Inspektor L. iz Budve je često pozivao i raspitivao se kada će I. doći da da izjavu, na šta mu je odgovarao da će doći kada se isti bude bolje osjećao. Zbog davanja izjave su 09.04.2008. godine on i I. išli za Budvu, tokom kojeg puta je govorio I. kako da da iskaz i kako da se ponaša, pa se I. naljutio i napustio vozilo govoreći mu da će da se vrati u Podgoricu. Ponovo je ušao u kola tek kada mu je rekao da ga više neće učiti kako da da iskaz. Bio je prisutan prilikom davanja I. iskaza pred inspektorom L., kojeg je po završetku saslušanja pitao zašto S. nije u pritvoru na šta mu je isti odgovorio da je to što su ga to veče priveli najviše što je mogao da uradi i da se protiv S. vodi nekoliko postupaka zbog nasilničkog ponašanja. Nedelju dana nakon podošenja prijave je pozvao S., jer je mislio da bi trebalo da sa istim porazgovara o svemu što se dogodilo, što je učinio protiv I. volje. Tokom tog razgovora se dogovorio sa S. da se sjutradan u tri sata nadju u Trim baru u Tološkoj šumi, pa je izašao ranije s posla i došao na dogovoreno mjesto gdje je zatekao S. kako sjedi za jednim stolom. Kada mu je prišao, isti nije ustao da ga pozdravi, već se samo malo pridigao, što mu je zasmetalo. Pitao ga je kako je mogao onako da izudara I. koji je mladji od njega,a ovaj mu je odgovorio nešto u smislu da skrate priču i rekao mu «ovaj put je bilo ovako, drugi put će drugačije». Kada je ovo čuo, rekao je S. da se sa njim sastao kako ne bi bilo drugog puta, a onda je S. rekao da je dao tužiocu pet hiljada eura da ne pokreće postupak i da će mu dati još toliko novca kada završi posao, nakon kojih riječi S. je ustao od stola i pošao. Povjerovao je u te njegove riječi, jer tužilac nije ništa postupao po njihovoj krivičnoj prijavi, pa ga je zbog toga pozvao 27.04.2008. godine i raspitivao se povodom prijave.Tužilac mu je rekao da je upravo pred njim na stolu ta prijava. Razljutio se i rekao mu da je dobro što je nije bacio. Dodao je da je I. prostodušan i dobar, iako zna da bude brz i prijek za dan-dva sve zaboravi, sa kojih razloga je tražio način kako da mu saopšti ishod razgovora sa S.. To je učinio odmah sjutradan i&nbsp; I. je ispričao sve što je bilo.Između ostalog rekao mu je da S. ima dobre društvene veze i da će ga goniti sudski i dobiti novčanu naknadu. Obećao je da će mu kupiti vozilo marke BMW, samo da bi ga umirio, što je nedugo zatim i učinio. Što se tiče dogadjaja od 07.05.2008. godine, naveo je da se tog dana vratio sa službenog puta i da se negdje oko 16 časova čuo sa I. telefonom, kojom prilikom mu je isti rekao da je u kupovini sa L. N. i da se neće dugo zadržati. Nedugo zatim je I. došao kući gdje su razgovarali nekih desetak minuta, a onda je I. opet izašao jer se prethodno dogovorio sa nekim drugom. Desetak minuta prije 17 sati pozvala ga je supruga da dodje po nju na posao, pa je to i učinio, a nakon što je odvezao kući, produžio je ka Donjoj Gorici gdje imaju plac s tim što je prethodno svratio kod majstora gdje se zadržao oko sat vremena. Dok je još bio kod majstora, telefonom ga je pozvao sestrić V. R. i rekao mu da hitno dodje, jer je pozlilo njegovoj majci. Odmah je otišao tamo, a kako je bio u blizini njihove kuće, stigao je za minut, dva. Kada je ušao u kuću, V. mu je rekao da je I. pucao u čovjeka, zbog čega se uspaničio. Vidio je da su tu V., I. i I. djevojka koja je u tim trenucima jedina bila prisebna, čak se i javila dva puta na telefon zbog čega je ljutito pitao I. zašto se ona javlja na telefon, pa joj je I. rekao da se više ne javlja, Nakon nekih 3-4 minuta za koje vrijeme je bio u šoku i panici, na njegov telefon je pozvao G. J. koji radi u policiji i čiji je broj imao memorisan, obzirom da su više puta kontaktirali i da su se sprijateljili, jer je I. više puta bio prijavljivan policiji. Čim je vidio da ga G. zove rekao je I. da u policiji sigurno sve znaju, u protivnom ga G. ne bi zvao. U tom razgovoru se dogovorio sa G. da se nadju kod njega u stanu, pa je odmah otišao svojoj kući. Dodao je da je, dok je još bio u kući R., I. mu je opisao mjesto gdje je bacio pištolj, ali nije išao do tog mjesta već je odmah otišao ka svom stanu. Kada je stigao do zgrade, G. J. je već stigao i rekao mu da je I. upucao nekog R., na šta ga je pitao da nije možda u pitanju S., ali je G. ponovio da je R., što je vjerovatno bila permutacija jer su S. zvali R.. Nakon što mu je to saopštio, G. mu je rekao da moraju otići do policijske stanice njegovim kolima, pa su se odmah zaputili ka stanici. Tokom vožnje čuo je na njihovoj radio vezi kako neko govori «zaustavite je», što se odnosilo na vozilo marke Mercedes, a kako je znao da I. djevojka vozi automobil te marke, to što je čuo uvjerilo ga je da u policiji sve znaju. Prilikom davanja izjave u stanici policije pitali su ga da li je vidio I. i da li zna gdje se nalazi, na šta im je odgovorio da ga je vidio, da je bio u društvu svoje djevojke i da ne zna gdje je. Bilo mu je jasno da znaju da je I. ubica i da od njega zahtijevaju da im pomogne da ga uhapse. Objasnio je kako se I. predao, odnosno kako je došlo do toga. I. je imao telefon čiji broj su znali V. R. i on, pa ga je na taj broj zvao u četvrtak oko 9 sati, ali je veza bila zauzeta. Tek nakon petnaestak minuta je uspio da dobije I., pa ga je pitao s kim je pričao toliko, a on mu je&nbsp; odgovorio da je razgovarao sa V. koji mu je rekao da su pustili njega i R.. Nakon što je to čuo, rekao je I. da je to varka i da hoće da ga lociraju i ubiju, i da ugasi telefon do sjutra do 12 časova kada će se opet čuti. Sjutradan, odnosno u petak ujutru pozvali su ga iz policije i rekli mu da dodje kod T. G.. Pristao je, jer je to bio čovjek u kojeg je imao povjerenja i koji je u više navrata ispoštovao dato obećanje kada je I. u pitanju. Kada je došao u stanicu policije, T. mu je rekao da je najbolje da se I. sam preda, ali mu je na to odgovorio da se ne slaže sa tim i da je siguran da će I. da ubiju ukoliko ga lociraju, medjutim T. mu je obećao da neće i on mu je povjerovao. Pozvao je I. i rekao mu da treba da se preda. I. je isprva odbijao da se preda, a zatim je pristao ukoliko R. i R. budu pušteni na slobodu, što je T. nakon ubjedjivanja prihvatio. U tome trenutku nije znao gdje se I. nalazi, već im je on rekao da krenu ka Zelenici što su i učinili i to u vozilu koje nije imalo policijske oznake. Zaustavili su se vozilom na mjesto gdje im je prethodno I. rekao, pa ga je opet pozvao.Objasnio je da je T. I. obećao da će pustiti R. i R., da će mu dopustiti da se presvuče u njegovoj kancelariji i da ga neće spuštati u betonjerku. Nakon datih obećanja, I. se pojavio&nbsp; na nekih stotinak metara od vozila u kojem su ga čekali, pa mu je on krenuo u susret, dok je T. polako išao ka njemu vozilom. Pozdravili su se i otišli zajedno u stanicu policije, gdje je T. ispoštovao datu riječ, pa je I. bio u sobi sa inspektorima do odlaska kod istražnog sudije, što je bilo negdje oko 20,00 časova. Dodao je da je T., kada se sreo sa I. rekao da se ovo moglo drugačije završiti da je bio upoznat sa situacijom, na šta mu je I. odgovorio da je moglo i da ni on sam minut prije nego ga je ubio nije mislio da će to učiniti, ali da je pucao kada je S. krenuo ka njemu odnosno da mu je I. rekao «bilo je ili on ili ja». Objasnio je da je nakon što je I. zatvoren podnio krivičnu prijavu Vrhovnom državnom tužilaštvu protiv Osnovnog državnog tužioca u Kotoru, sudije i inspektora L., u kojoj je naveo riječi S. prema kojima je tužiocu dao novac u iznosu od 5 hiljada eura. Tog dana, kada se sreo sa S., nije tačno znao koji momak u Trim baru je S., jer ga je prethodno samo jednom vidio u kladionici, ali je procijenio da je upravo to S. obzirom na to da su za stolovima oko njega sjedjeli neki mladji ljudi. Susret sa njim je trajao nekih pet minuta, ali nije obraćao pažnju koliko se ljudi još nalazi u tom lokalu, možda je bilo još tri-četiri čovjeka. Svjedok je odgovarajući na pitanje naveo da je zaposlen u timu za poslove spoljne trgovine naoružanja vojne opreme i robe dvostruke namjene i znao je da I. ima pištolj i da nije registrovan. Takodje je naveo da su I. prijavljivali, jer je bilo svadja i tuča, ali da nikada nikoga nije teško tjelesno povrijedio, ali da je bilo lakih tjelesnih povreda i da je i I. dolazio kući sa takvim povredama. Poznato mu je da je jedan postupak procesuiran nakon nedelju dana.<br>
<br>
Prethodno navedeni iskaz je ponovio na glavnom pretresu s tim što je dodao da do svega što se desilo ne bi uopšte došlo da su policija i tužilaštvo postupali po podnijetoj prijavi protiv S., i da su na taj način dozvolili istom da nastavi sa takvim ponašanjem, pa je samo bilo pitanje vremena kad će doći do sukoba. Što se tiče dogadjaja u Budvi, od I. i policije je saznao da je S. svirepo i podmuklo nanio I. povrede, nakon kojeg povredjivanja je isti bio ostavljen u nekom ćumezu koji je slikala policija, te da je u tom dogadjaju od I. oduzeta imovina u vrijednosti od tri hiljade eura. Siguran je da je I. 07.05.2008. godine samo branio svoj život. Objasnio je da je znao da I. ima neregistrovani pištolj godinu prije predmetnog dogadaja, koji pištolj je&nbsp; rijetko nosio. I pored toga što mu je govorio da se pištolj mora registrovati i posjedovati oružani list, te da se isti ne smije nositi, I. nije htio da ga posluša već mu je rekao da će ga prodati, ali je znao da to nije učinio. Takodje je naveo da i on sam posjeduje jedan pištolj za koji ima oružani list.<br>
<br>
Iz zapisnika o uvidjaju Kri.br.338/08 od 08.05.2008. godine sud je utvrdio da je isti izvršen dana 07.05.2008. godine, u Podgorici na Bulevaru Revolucije gdje je došlo do upotrebe vatrenog oružja, u kojem dogadjaju je smrtno stradao S. R..U zapisniku je konstatovano da se lice mjesta nalazi na Bulevaru Revolucije i to u desnoj kolovoznoj traci gledano od kružnog toka prema zgradi "Pobjede", odnosno na prostoru pomenutog bulevara koji se nalazi izmedju zgrade RTV CG i Poslovnog centra "Kruševac". Kolovozna površina bulevara sastoji se od dvije kolovozne trake koja svaka ima po dvije saobraćajne trake koje su široke po 4 metra, a ista je odvojena razdjelnim travnatim ostrvom širine 160 cm.&nbsp; Sa strane prema zgradi Poslovnog centra pored bulevara se nalazi betonski trotoar širine 4 metra, nakon kojeg je parking, dok se sa strane bulevara prema zgradi Televizije pored bulevara nalazi travnjak širine 2,5 metra, a pored travnjaka trotoar širine 4,6 metara. Iz zapisnika nadalje proizilazi da je kao fiksna tačka uzet centar druge rešetke slivnika atmosferske kanalizacije gledano od kružnog toka koji se nalazi tačno ispred ulaza u zgradu RTV CG, od koje tačke se na udaljenosti od 10,30 m nalazi parkiran automobil marke "Peugeot 206" reg.br. BD ... plave boje, koji se nalazi u desnoj saobraćajnoj traci desne kolovozne trake okrenuto prednjim krajem prema zgradi "Pobjede". Na udaljenosti od oko 6,8 m od prednjeg lijevog kraja ovog automobila i na oko 6,7 metara od fiksne tačke, nalazi se tijelo pokojnog S. R. koje je obučeno u svijetlu majicu zelenkaste boje i svijetlo braon donji dio trenerke i bijele patike. Opisano je da je tijelo glavom okrenuto prema zgradi "Pobjede" a nogama prema kružnom toku, dok su ruke i noge u poluraširenom položaju. Uočeni su tragovi krvi u obliku kapi na prostoru izmedju tijela i razdjelnog ostrva, na kojem prostoru je zatečen i dio projektila ispaljenog iz vatrenog oružja. Pored lijeve ruke leša zatečene su sunčane naočare u kojima nedostaje jedno staklo koje je zatečeno nedaleko od glave leša na prostoru prema fiksnoj tački gdje je pronadjen i mobilni telefon koji je bio bliže glavi leša. Na desnoj saobraćajnoj traci suprotne kolovozne trake zatečeno je parkirano vozilo-džip "Mercedes" reg. br. PG ... crne boje, koje je okrenuto svojim prednjim krajem prema kružnom toku, a svojim zadnjim krajem je udaljen od fiksne tačke 14,50 m. Lice mjesta je fotografisano i skicirano, a sa istog su uzeti uzorci krvi, dok se tijelo pokojnog S. R., radi obdukcije prevezlo u Klinički centar Crne Gore. U zapisniku je navedeno da je za vrijeme vršenja uvidjaja istražni sudija od ovlašćenih policijskih službenika dobio&nbsp; informacije da se traga za licem po imenu V. I. kao osumnjičeni za predmetni dogadjaj, nakon kojeg se isti kretao trotoarom bulevara Džordža Vašingtona sa zapadne strane zgrade Radio Televizije Crne Gore prema Kliničkom centru. Opis lica mjesta te nadjenih i prednje navedenih tragova, u potpunosti je saglasan sa skicom lica mjesta i fotodokumentacijom Uprave policije PJ Podgorica br.17-28-244-772/946 od 07.05.2008. godine.<br>
<br>
Iz obdukcionog zapisnika Kliničkog centra Crne Gore - Odjeljenja za sudsku medicinu Podgorica S.br.83/08 od 09.05.2008. godine i fotoelaborata br.17-28-244-770/949 od 08.05.2008. godine,te nalaza i zaključka vještaka sudske medicine prof.dr D. Č. utvrdjuje se da je dana 08.05.2008. godine, sa početkom u 09,00 časova izvršena obdukcija tijela S. R., te dat spoljašnji i unutrašnji nalaz sa zaključkom, te da su uradjene dopunske analize i to: analiza alkoholisanosti koja je pokazala da u vrijeme umiranja nije postojalo stanje alkoholisanosti, analiza prisustva nesagorelih barutnih čestica i da je data krv radi utvrdjI.ja krvne grupe. Iz zaključka koji je sastavni dio obdukcionog zapisnika i nalaza proizilazi da je smrt nasilna i da je nastupila usled razorenja za život važnih centara u kičmenoj moždini, potpomognuto krvavljenjem iz raskidanih krvnih sudova duž kanala strijelnih rana. Rana, koja se nalazi u predjelu korjena vrata sa desne zadnje strane, približno elipsastog oblika, promjera do 2x0,9 cm a koja je koso postavljena s desna odozdo ulijevo i na gore, navedena je kao ulazna rana prostrelina koja se kanalom rane nastavlja kroz meko tkivo razarajući prva dva vratna pršljena i vratnu kičmenu moždinu, kroz meko tkivo ispod oslonca lobanje i završava se u lijevom zaušnom predjelu, izlaznom ranom&nbsp; koja se nalazi neposredno iza donjeg dijela lijeve ušne školjke&nbsp; promjera do 8x8 mm, nastavlja se kroz lijevu ušnu školjku i završava u predjelu&nbsp; lijeve ušne školjke izlaznom ranom koja se nalazi u donjoj trećini lijeve ušne školjke njenom cijelom debljinom probijajući je, promjera&nbsp; 8x8 mm. Prema vještaku obducentu smjer kanala ove rane je od pozadi prema naprijed, s desna ulijevo, odozdo na gore. Pored prethodno opisane, nadjena je i opisana rana na dlanenoj strani desne podlaktice i to u unutrašnjem dijelu, na spoju srednje i donje trećine, nepravilnog približno elipsastog oblika promjera 9x9 mm, koja je ulazna rana prostrelina nanesena projektilom ispaljenim iz ručnog, vatrenog oružja, koja se kanalom nastavlja nadolje kroz meko tkivo, kosti podlaktice i završava na na nadlanenoj strani desne&nbsp; podlaktice, i to u donjoj trećini u vidu nepravilne zvjezdolike rane promjera 1,5x1,5 cm. Smjer kanala ove rane s lijeva udesno, odozgo nadolje, od naprijed unazad u anatomskom položaju ruke (kada je ruka spuštena niz tijelo dlan okrenut naprijed, a palac upolje).<br>
<br>
Iz izvještaja o balističkom vještačenju br.1131-1137/08 od 16.05.2008. godine, utvrdjeno je da su na vještačenje dostavljeni dio projektila 1 komad, pronadjen na licu mjesta, revolver marke CZ mod.83/94, cal.357 magnum, fab.br. ..., u kojem su se nalazile 3 čaure i 3 metka, a koji je nadjen pored kontejnera u bolničkom krugu i čaure 3 komada, na kojima su utisnute oznake "G.F.L.357 Magnum". Iz nalaza i mišljenja utvrdjeno je da se u dobošu dostavljenog revolvera nalaze 3 ispaljna metka-čaure i 3 neispaljna metka, pri čemu su na svim mecima koji su se nalazili u dobošu revolvera utisnute iste oznake proizvodjača "G.F.L.357Magnum" (slike 1 i 2) i da je dostavljeni revolver funkcionalan u skladu sa tehničkim karakteristikama propisanim za tu vrstu oružja. Iz cijevi revolvera tamponom vate izvadjen je bris na kojem se uočavaju naslage žute i tamnosive boje, pa je hemijskom analizom dobijena kolor reakcija tj. potvrdjeno je prisustvo nitrata, što znači da cijev revolvera nije čišćena poslije zadnje upotrebe. Vještačenjem dostavljenog dijela projektila koji je nadjen na licu mjesta, a koji ustvari predstavlja deformisani dio olovnog jezgra projektila mase 3,1 gram, utvrdjeno je da isti nije podoban za identifikaciju, niti se na njemu uočavaju karakteristike koje bi ukazivale na vrstu i kalibar municije kojoj isti pripada (slika 3). Sporne čaure su prvo uporedjene na komparativnom mikroskopu medjusobno kojom prilikom je uočeno postojanje reproduktivnim karakteristika nastalih dejstvom čela rama i udarne igle, što znači da su sve sporne čaure ispaljene iz istog revolvera (slike 4 i 5). Nakon ove analize, sporne čaure su uporedjene sa nespornim čaurama ispaljenim iz dostavljenog revolvera, kojom prilikom su uočene individualne karakteristike koje su reproduktivne,&nbsp; preklopljene (slika 6 i 7).<br>
<br>
Izjašnjavajući se na glavnom pretresu održanom dana 17.12.2010. godine, vještak obducent dr D. Č. u bitnom je navela da u cjelosti ostaje pri datom nalazu i zaključku i obdukcionom zapisniku S.br.83/08 od 09.05.2008. godine, sačinjenom povodom obdukcije pokojnog S. R.. Ponovila je da je smrt kod S. nasilna i da je ista nastupila usled razorenja za život važnih centara u kičmenoj moždini, a&nbsp; pripomognuta krvarenjem raskidanih krvnih sudova i ugruška. Objasnila je da su u konketnom slučaju postojale dvije strijelne rane opisane u zaključku navedenog zapisnika. Jedna strijelna rana ima ulaznu ranu u predjelu korijena vrata sa desne zadnje strane opisane pod tačkom 3 nalaza, a izlaznu ranu u lijevom zaušnom predjelu koja se nastavlja i kroz lijevu ušnu školjku, što je takodje opisano pod tačkama 4 i 5. nalaza. Kanal ove strijelne rane pruža se otpozadi prema naprijed, s desna ulijevo i odozdo prema gore, što znači da su usta predmetnog vatrenog oružja u vrijeme nanošenja ove povrede bila iza udesno i ispod ulazne rane. Obzirom da je duž kanala ove strijelne rane potpuno razorena kičmena moždina i to u njenom najvisočijem dijelu, u visini prvog i drugog vratnog pršljena koji su takodje razoreni, smrt je nastupila takoreći trenutno. U prilog brzog nastupanja smrti govori i veoma slabo izražena "aspiracija"-udisanje, krvi u pluća. Druga strijelna rana nalazi se u predjelu desne podlaktice i to ulazna rana na dlanenoj strani desne podlaktice (opisana pod tačkom 6 nalaza), a izlazna na nadlanenoj strani desne podlaktice, niža od ulazne, pa je smjer kanala, u anatomskom položaju ruke od naprijed prema nazad, odozgo prema dolje i slijeva udesno. Duž kanala ove strijelne rane došlo je do razorenja mekih tkiva i obje kosti desne podlaktice. Nadalje je objasnila da se ne može isključiti nikakav položaj prilikom zadobijanja ove povrede obzirom na to da je ruka pokretni dio tijela, s tim što je dlanenom stranom podlaktice, ruka morala biti okrenuta ustima vatrenog oružja. Rezultati defiminalinske probe sa materijalom koji je uzet iz okoline ulaznih rana bili su negativni, što znači da nisu nadjene barutne čestice, a kako se radi o otkrivenim djelovima tijela, prema mišljenju ovog vještaka, radi se o strijelnoj rani iz daljine, što znači da su se usta predmetnog vatrenog oružja ukoliko se radi o oružju kratke cijevi (pištolj, revolver) nalazila na rastojanju višem od 80 cm od ulazne rane, ali se ne može precizno izjasniti koliko je to rastojanje. Pored prednje navedenih strijelnih rana, opisana je povreda (tačka 8 obdukcije) koja se nalazi na nadlanenoj strani lijeve podlaktice koja je prema mišljenju ovog vještaka strijelno okrznuće, dok su ustanovljene i povrede nanesene tupim mehaničkim orudjem (opisane pod tačkama 9,10 i 11 nalaza) a koje su mogle nastati mehanizmom pada na tvrdu neravnu podlogu, a to prije svega na osnovu njihove lokacije obzirom da se radi o isturenim djelovima tijela (čelo, nos, koljena i sl.). Dodatno je objasnila da glava, pored ruke i noge, spada u pokretne djelove tijela, s tim što ista nema toliku amplitudu pokreta. Sve povrede koje su ustanovljene, prema mišljenju vještaka, nastale su u veoma kratkom vremenskom intervalu jedna za drugom. Pored apsolutno zaživotnih i apsolutno postmortalnih, postoji takozvani "agonalne povrede" koje imaju elemente zažI.tnosti, ali isti nisu mnogo izraženi. Kod ovakvih povreda, srce će i nakon što prestane dobijati impulse za rad iz velikog mozga, sopstvenim automatizmom učiniti nekoliko kontrakcija usljed kojih se oguljotine i krvni podlivi prožmu krvlju. Vještak je dalje objasnio da su ubrzo nakon zadobijanja smrtonosne povrede nastale povrede prilikom pada, ali se ne može izjasniti o redosljedu navedenih rana.<br>
<br>
Izjašnjavajući se na glavnom pretresu održanom dana 17.12.2010. godine,&nbsp; vještak balističar ing M. M., u bitnom je naveo da se tijelo u momentu kada ga je projektil pogodio moralo nalaziti desnom bočnom stranom više ledjno okrenuto prema ustima cijevi revolvera obzirom da je ulazna rana u predjelu vrata s ledjne strane, a izlazna rana u predjelu lijevog uva. Navedeni položaj tijela može imati blaga odstupanja u zavisnosti od zakretanja glave, s tim što sama ulazna rana diktira da je ovaj položaj meritoran. Ne može se precizno izjasniti da li se radi o dinamičkom položaju, kao i na okolnost da li se radi o silaznoj ili uzlaznoj putanji projektila, jer zbog mogućnosti saginjanja glave ta putanja može biti od ulazne do silazne. Oštećenje na garderobi je još jedan pokazatelj koji ukazuje na mogućnost da je tijelo u predjelu vrata i ledja bilo pognuto tj. da je putanja projektila bila blizu paralelnog položaja sa samim vratnim dijelom majice obzirom da je konstatovano oštećenje na samom okovratniku majice sa pokojnika na kojem postoje tri rupe u nizu, a koje su mogle nastati dejstvom projektila i što ukazuje na mogućnost da je majica u odnosu na putanju projektila bila preklopljena. Vještak je objasnio da u varijanti kada bi glava bila zaokrenuta u desnu stranu sami smjer prostreline bi ukazivao da se cijev revolvera mogla nalaziti više prema ledjnom dijelu tijela, dok bi položaj tijela oštećenog u odnosu na otvor usta cijevi i revolvera bio kao što je prethodno opisao,&nbsp; ukoliko bi glava bila zaokrenuta malo ulijevo. Što se tiče daljine sa koje se moglo pucati u konkretnoj situaciji, to može biti duže i dalje od 0,80 metara. Naveo je da je moguće da se, u momentu kada je oštećeni krenuo desnom rukom prema lijevom kuku, isti okrenuo malo bočno i da je u tom trenutku došlo do povredjivanja glave, s tim što je istakao da je u trenutku samog ispaljenja projektila tijelo moralo biti više ledjnim dijelom zakrenuto prema cijevi pištolja-revolvera.<br>
<br>
Izjašnjavajući se na istu okolnost vezanu za položaj oštećenog u trenutku ispaljenja projektila, vještak obducent dr D. Č. objasnila je da smjer kanala rane na glavi ukazuje da je oštećeni u tom momentu bio okrenut ustima cijevi svojom desnom zadnjom stranom, a da je moguće da je strijelne povrede u predjelu podlaktica zadobio prethodno u položaju licem u lice. Na prethodno navedeno izjašnjenje vještaka medicinske struke vještak balističar je naveo da se ne slaže sa vještakom medicinske struke što se tiče povrede ruke prema kojem je ova povreda mogla nastati u položaju tijela licem prema licu, jer ne može zamisliti taj položaj desne ruke kod oštećenog u momentu kada je ispaljen projektil, a da su nastale rane&nbsp; sa strijelnim kanalom, kako je to vještak sudske medicine opisao. Prema mišljenju ovog vještaka, moguće je da su povrede ruke nastale pucanjem kada je tijelo oštećenog okrenuto ledjima prema otvoru usta cijevi revolvera. Vještak medicinske struke nadalje se izjasnila da je prednje navela kao teoretsku mogućnost da dodje do predmetnog povredjivanja ruke, ali bi došlo do druge povrede sa opisanim strijelnim kanalom, tijelo bi moralo da se zarotira za najmanje 180 stepeni, na šta je vještak balističar naveo&nbsp; da je mogućnost da se oštećeni nalazio u takvom položaju veoma malog procenta i naglasio da u potpunosti ostaje pri onome što je već objasnio i što je prema balističkim mjerilima moguće odrediti. Dodao je da ne mora postojati sinhronizacija glave i ruke, odnosno da pokret oštećenog koji je optuženi opisao u svojoj odbrani, i to pokret desne ruke prema lijevom kuku, ne mora pratiti pokret glave u tu stranu, na koje izjašnjenje je odbrana optuženog V. I. prigovorila navodeći da mora glava da prati pokret ruke. Vještak je nadalje objasnio da, ako se želi desnom rukom dohvatiti nešto iz lijevog džepa, podlaktica je okrenuta prema dolje dlanenom stranom, što se u medicini&nbsp; naziva "pronacija", za razliku od supinacije, u kojem slučaju je dlanska strana okrenuta prema gore. Izjašnjavajući se na okolnost da li je prilikom zadobijanja povrede na ruci oštećenog, ta ruka bila povijena i da li je morala biti povijena u laktu, a imajući u vidu razliku izmedju ulazne i izlazne rane, vještak je objasnio da postoji mogućnost da se prostrijelna rana kroz desnu podlakticu dobije sa pozicije koja je približno ista sa koje se mogla nanijeti prostrijelna rana u predjelu vrata a koja pozicija bi bila bočno sa desne strane više prema ledjima i u toj varijanti desna ruka bi morala biti povijena u laktu i otklonjena od tijela, s tim što ne osporava postojanje drugih pozicija u kojima je moglo doći do povredjivanja odnosno nanošenja prostreline kroz desnu ruku. Za utvrdjivanje putanje projektila bitna su dva zgloba ruke i to rameni i lakatni, a ovakvu prostrelinu ne može napraviti projektil ako je ruka u vertikalnom položaju tj. ako je spuštena pored tijela. Vještak je naveo da je definisano da je ulazno oštećenje mnogo visočije nego izlazno oštećenje na ruci, i da se isto nalazi sa dlanene strane, pa je nemoguće napraviti takvo oštećenje kada je cijev revolvera sa prednje lijeve ili desne strane tijela, na koje izjašnjenje je prigovorila odbrana optuženog V.. Revolver koji koristi municiju 357 Magnum, a koja je izuzetno jaka, prilikom ispaljenja izaziva jaku reakciju samog revolera, što znači da prilikom pucanja iz ovog revolvera isti ima izuzetno jak trzaj i veoma ga je teško kontrolisati, pa amateri koji koriste ovo oružje za pucanje, izuzetno teško mogu pogadjati zadate ciljeve, upravo iz razloga jakog trzaja ove municije. Ponovio je da, čak i da je oštećeni krenuo lijevom rukom prema desnom kuku, položaj zadobijanja povreda mora biti onakav kao što je već naveo, pri čemu nije ulazio u namjere lica, već samo kakav je položaj tijela onoga ko puca i onoga u koga se puca, a koji položaj je mogao da bude i prilikom bježanja, jer postoji taj okret, zaokret kao što je konstatovano. Postoji mogućnost da se tijelo koje je pogodjeno nadje u položaju da bi putanja projektila imala uzlazni karakter i da bi taj projektil napravio navedena oštećenja, a kako je to optuženi opisao navodeći da je pucao sa kuka.<br>
<br>
Izjašnjavajući se na ovu okolnost vještak medicinske struke je izjavila da je ulazna rana na 161 cm iznad podloge, a izlazna na 171 cm.<br>
<br>
Iz izvještaja o vještačenju garderobe sa fotodokumentacijom br. 1138-1145/08 proizilazi da je na vještačenje dostavljena garderoba koja se nalazila na oštećenom S. R. i optuženom V. I.. Predmet vještačenja garderobe koja se nalazila na oštećenom S. R. je: majica i&nbsp; donji dio trenerke. Iz navedenog izvještaja utvrdjeno je da je majica koju je nosio oštećeni S. kratkih rukava limun žute boje XXL veličine, koja je po sredini prednje strane i ramenima razrezana, najvjerovatnije od strane medicinskog osoblja, a koja je skoro cijela natopljena fluidom nalik na krv. Na zadnjoj strani majice, na 1 cm od ivice ušivenog okovratnika uočeno je oštećenje koje se sastoji od tri bliske rupe nepravilnog oblika&nbsp; pokrzanih ivica širine od oko 10 mm, ukupne dužine oko 20 mm, a koje oštećenje se nalazi na rastojanju oko 5 cm od desnog ramenog šava. Prednje navedeno oštećenje moglo je nastati dejstvom&nbsp; projektila&nbsp; ispaljenog iz vatrenog oružja. Na donjem dijelu trenerke bež boje veličine XL, uočeno je postojanje više mrlja nalik na krv, dok je na zadnjem dijelu trenerke uočeno da je središni šav rašiven usljed dejstva mehaničke sile na dužini oko 33 cm. Predmet vještačenja bila je i garderoba koja se nalazila na optuženom V. I. i to: farmerice, majica kratkih rukava, gaćice, kožni kaiš, patike crne boje i čarape, na kojoj garderobi&nbsp; nisu uočena oštećenja koja bi mogla nastati dejstvom mehaničke sile.<br>
<br>
Iz izvještaja o vještačenju tragova krvi Uprave policije PJ Podgorica br.1144/08&nbsp; proizilazi da je predmet vještačenja garderoba izuzeta od S. R. i optuženog V. I.. Primjenom benzidinske probe i luminovske reakcije na tragovima opisanim pod tačkama 1 i 2. (garderoba izuzeta od oštećenog-donji dio trenerke i majica)&nbsp; dobijen je pozitivan rezultat na prisustvo krvi ljudskog porijekla koja najvjerovatnije pripada "O" krvnoj grupi, kako je to odredjeno primjenom metode kvantitativne apsorpcije. Na tragovima opisanim pod tačkama 3,4,5,6,7 navedenog izvještaja, a koja se odnosi na garderobu izuzetu od optuženog V. I. (majica, farmerice, kaiš, bokserice i patike) dobijen je negativni rezultat na prisustvo krvi. Garderoba koja je bila predmet vještačenja vidljiva je na fotoelaboratu koji je sastavni dio izvještaja.<br>
<br>
Iz izvještaja Uprave policije PJ Podgorica o utvrdjI.ju barutnih čestica sa garderobe optuženog V. I. br.1143/08 proizilazi da su na vještačenje dostavljeni sljedeći odjevni predmeti: farmerice svijetlo plave boje, kaiš bijele boje, majica kratkih rukava u osnovi svijetlo plave boje sa poprečnim prugama, crvene plave i žute boje, par patika crne boje, par čarapa plave boje, koji predmeti su izuzeti od optuženog V.. Površine na dostavljenim prednje navedenih predmeta oblijepljene su samoljepljivim folijama koje posjeduju jake adhezione sile koje na svojoj ljepljivoj površini pokupe sve eventualne barutne čestice koje se vizueliraju pomoću difenilaminskog reagensa. Nakon izvršenog difenilaminskog testa koji utvrdjuje prisustvo nitrata, a koji nastaju sagorijavanjem baruta prilikom opaljenja metka iz vatrenog oružja, utvrdjeno je da je na predmetnim farmericama na njihovoj prednjoj strani dokazana jedna barutna čestica, na majici sa njene prednje strane dokazano je prisustvo 3 barutne čestice, dok na predmetnom kaišu, paru patika i paru čarapa nije dokazano prisustvo barutnih čestica.<br>
<br>
Iz izvještaja o trasološkom vještačenju komada stakla Uprave policije PJ Podgorica Sektora kriminalističke policije br.1132/08 proizilazi da su na vještačenje dostavljene sunčane naočare marke "Sting" bez desnog stakla na okviru rama, kao i komad stakla tamno plave boje na kojim predmetima se uočavaju tragovi tamno braon boje, nalik na krv. Trasološkim preklapanjem dostavljenog stakla i sunčanih naočara može se zaključiti da pomenuti komad stakla svojim oblikom i dimenzijama odgovara desnom okviru rama naočara, pa se u navedenom izvještaju konstatuje da su dostavljene naočare i komad stakla činili jednu cjelinu.<br>
<br>
Iz izvještaja Uprave policije - Sektora kriminalističke policije o obradi tragova i izuzimanju uzoraka za DNK analizu proizilazi da su Odsjeku za kriminalistička vještačenja dostavljeni brisevi i tragovi za DNK analizu i to: 1. bris lica-Dj. V.; 2. bris lica-S. D.; 3. pištolj kolt, marke "Magnum 357" i 4. limenka energetskog pića "Guarana".&nbsp; Iz izvještaja se utvrdjuje da je&nbsp; kao trag broj 1 označen pištolj kolt sa oznakama "Magnum 357" na lijevoj strani, "M 83/94" "Zastava" na desnoj strani i brojem 65793 ispod doboša na čijem vrhu cijevi je primijećena zemlja, dok su nakon otvaranja istog, u dobošu zatečena 3 metka i 3 čaure sa kojeg traga su izuzeti brisevi za DNK analizu i to: bris 1/1-izuzet sa lijeve strane drške; bris 1/2 izuzet sa desne strane drške; bris 1/3 izuzet sa poluge za otvaranje doboša; bris 1/4-izuzet sa natezača; bris 1/5-izuzet sa okidača; bris 1/6-izuzet sa ivica dijela oko okidača; bris 1/7-izuzet sa osovine za izbacI.je čaure iz doboša; bris 1/8-izuzet sa metka br.1; bris 1/9-izuzet sa metka br.2; i bris 1/10-izuzet sa metka br.3. Kao trag označen brojem 3 zatiče se limenka energetskog pića "Guarana" zelene boje sa koje je izuzet bris 3, koji je izuzet sa ivice otvora limenke. Prednje navedeni tragovi vidljivi su na fotoelaboratu broj 244/08-18671.<br>
<br>
Iz nalaza DNK vještačenja sa zaključkom i mišljenjem Instituta za sudsku medicinu, proizlazi da je DNK analizom uzorka označenog u nalazu i to: pod brojem 20089010_1 (koji se odnosi na bris lica Dj. V.)&nbsp; utvrdjen referentni DNK profil V. Dj.; pod brojem 20089010_2 (koji se odnosi na bris lica S. D.) utvrdjen referentni DNK profil S. D.;&nbsp; pod brojem 20089010_4 (bris 1/2 prethodnog izvještaja) utvrdjen miješani DNK profil u kojem se uočava jedna glavna komponenta koja se podudara sa DNK profilom I. V. koji se nalazi u registru DNK profila Instituta za sudsku medicinu ; pod brojem 20089010_6 (bris 1/4) utvrdjen je miješani DNK profil u kome se uočava jedna glavna komponenta s tim što su dvije osobe minimalni broj osoba koje su doprinjele svojim biološkim materijalom ovom biološkom tragu s tim što se glavna komponenta DNK profila podudara sa DNK profilom I. V. koji se nalazi u pomenutom registru; pod brojem 20089010_13 (bris br.3) utvrdjen je kompletni DNK profil koji se podudara sa DNK profilom I. V., a koji se nalazi u pomenutom registru. Iz mišljenja, koje je sastavni dio ovog nalaza, utvrdjeno je da je biološki materijal I. V. pronadjen na brisu skinutom sa desne strane drške pištolja (bris 1/2 prethodnog izvještaja), brisu natezača (bris 1/4 prethodnog izvještaja) i brisu sa otvora limenke "Guarana" (trag broj 3 iz prethodnog izvještaja).<br>
<br>
Iz izvještaja o analizi parafinskih rukavica&nbsp; Uprave policije PJ Podgorica -Sektor kriminalističke policije - Odsjek za kriminalističko tehnička vještačenja br.1133(1)/08 proizilazi da su na vještačenje dostavljene "parafinske rukavice" skinute sa šaka B. I. dana 07.05.2008. godine, u 24 časa. Na istima je izvršeno ispitivanje difenilaminskim testom na okolnosti utvrdjivanja prisustva nitrata, a koji nastaju sagorijevanjem baruta kod opaljenja metka iz vatrenog oružja, kojim testom se barut posebno dokazuje.Nakon izvršenih ispitivanja na samoljepljivim folijama skinutih sa šaka B. I. dokazano je prisustvo barutnih čestica, u rasporedu i koncentraciji vidljivoj na skici koja je sastavni dio izvještaja. U izvještaju je konstatovano da prisustvo barutnih čestica na šakama B. I. ukazuje da se ne može isključiti mogućnost da je ista bila povezana sa procesom opaljenja metka iz vatrenog oružja prije skidanja "parafinskih rukavica".<br>
<br>
Iz izvještaja o ispitivanju prisustva barutnih čestica Uprave policije PJ Podgorica-Sektor kriminalističke policije-Odsjek za kriminalističko tehnička vještačenja br.1133 (2)/08 proizilazi da su na vještačenje dostavljene samoljepljive folije skinute sa unutrašnjosti putničkog motornog vozila marke "Mercedes" R/O PG ... vlasništvo B. I. i to sa tapacira vrata suvozača, sjedišta suvozača i table ispred suvozača. Predmetne samoljepljive folije posjeduju jake adhezione sile koje na svojoj ljepljI.j površini pokupe sve eventualne barutne čestice koje se mogu vizuelizirati pomoći difenilaminskog reagensa. Iz izvještaja se dalje utvrdjuje da je izvršen difenilaminski test kojim se utvrdjuje prisustvo nitrata, a koji nastaju sagorijavanjem baruta kod opaljenja metka iz vatrenog oružja, pa je primjenom ovog testa na dostavljenim samoljepljivim folijama dokazano prisustvo barutnih čestica i to: sa folija skinutih sa sjedišta suvozača unutrašnjosti pmv-a marke "Mercedes" R/O PG ... vl. B. I. prisustvo 4 barutne čestice; na folijama skinutih sa tapacira vrata suvozača prednje navedenog vozila prisustvo 1 barutne čestice, dok na folijama skinutih sa table ispred suvozača navedenog vozila nije dokazano prisustvo barutnih čestica.<br>
<br>
Iz izvještaja o analizi parafinskih rukavica Uprave policije PJ Podgorica -Sektor kriminalističke policije-Odsjek za kriminalističko tehnička vještačenja br.1129/08&nbsp; proizilazi da su na vješačenje dostavljene "parafinske rukavice" skinute sa šaka S. R. dana 08.05.2008.godine, u 9 časova.Na istima je izvršeno ispitivanje difenilaminskim testom na okolnosti utvrdjivanja prisustva nitrata, a koji nastaju sagorijevanjem baruta kod opaljenja metka iz vatrenog oružja, kojim testom se barut posebno dokazuje. Nakon izvršenih ispitivanja na samoljepljivim folijama skinutih sa šaka S. R., nije dokazano prisustvo barutnih čestica što ukazuje da se ne može pretpostaviti mogućnost da je isti bio povezan za procesom opaljenja metka iz vatrenog oružja prije skidanja&nbsp; "parafinskih rukavica".<br>
<br>
Iz zaključka sa mišljenjem dr D. Č., sačinjenog na osnovu medicinske dokumentacije (istorije bolesti Klinike za neurohirurgiju KC CG, otpusne liste sa epikrizom&nbsp; i izvještaja doktora specijaliste) na ime optuženog V. I., proizilazi da je isti u dogadjaju od 27.03.2008.godine, zadobio povrede i to: rana razderina glave u lijevom sljepoočnom predjelu dužine 2 cm; 3 manje rane razderine glave u oba potiljačna predjela; potres mozga; prelom baze lobanje sa lijeve strane, nagnječenje u lijevom jagodičnom predjelu prelom krune zuba 21; više oguljotina ispod desne lopatice koje se povrede kvalifikuju kao teška tjelesna povreda koje su nastale višekratnim djelovanjem tupine mehaničkog orudja, gdje spada i drška pištolja. Iz zaključka nadalje proizilazi da je V. I. drugi put primljen u bolnicu 03.04.2008.godine, kojom prilikom su konstatovane&nbsp; i neke povrede koje nisu konstatovane prilikom prvog prijema u bolnici dana 27.03.2008.godine, i to: nagnječenje lijeve ušne školjke sa velikim krvnim podlI.m; rana razderina lijeve ušne školjke; nagnječenje desnog ramena, zadnje iščašenje desnog ramenog zgloba; nagnječenje desne šake, koje se kvalifikuju kao teška tjelesna povreda, a koje su nastale djelovanjem tupine mehaničkog orudja, mehanizmom udaraca i pada.<br>
<br>
S obzirom da je optuženom V. I. stavljeno na teret izvršenje teškog ubistva sa dvije kvalifikatorne okolnosti, sud je zaključio da je neophodno izvršiti njegovo psihijatrisko posmatranje,radi pravilnog utvrđenja o njegovoj sposobnosti da shvati značaj krivičnog djela i da upravlja svojim postupcima u vrijeme izvršenja krivičnog djela, koje vještačenje je povjereno Komisiji vještaka Klinike za psihijatriju iz Podgorice.<br>
<br>
Iz nalaza i mišljenja Komsije vješaka pri Klinici za psihijatriju Podgorica od 10.07.2010. godine, sačinjenog na osnovu podataka iz spisa predmeta, medicinske dokumentacije, neposrednog psihijatrijskog pregleda optuženog u ambulanti ZIKS-a koji je obavljen u više navrata, te na osnovu posmatranja i razgovora,utvrdjeno je da je optuženi osoba prosječnih intelektualnih sposobnosti koja pokazuje primarne simptome poremećaja ličnosti sa velikim kvantumom ankcioznosti i napetosti koja je djelimično uzrokovana teškom traumom glave sa prelomom baze lobanje i potresom mozga. Iz mišljenja dalje proizlazi da, ako se ocijene kao realne okolnosti vezane za krivično djelo na način kako ih prikazuje optuženi, isti se u vrijeme izvršenja&nbsp; nalazio u stanju afekta straha, razdražljivosti, bijesa jakog inteziteta, koji odgovara stanju&nbsp; privremene duševne poremećenosti usljed čega je sposobnost optuženog da shvati značaj djela koje mu se stavlja na teret, kao i njegova sposobnost da upravlja svojim postupcima u vrijeme izvršenja krivičnog djela bile smanjene do bitnog, ali ne i bitno. Iz psihološkog nalaza i mišljenja koji je sastavni dio navedenog nalaza i mišljenja Komsije vještaka, koji je sačinjen na osnovu psihološkog tretmana sa opservacijom optuženog, proizilazi da se radi o osobi očuvanih intelektualnih kapaciteta, čiji nivo opšte informisanosti odgovara njegovoj starosnoj dobi i intelektualnom statusu i nivou obrazovanja. Tokom psihološkog ispitivanja optuženi je uredno iznosio podatke o sebi, izlagao dogadjaje prateći hronologiju, a neposredno pamćenje je očuvano dok je dugoročno u nekim domenima nejasno u hronološkom redu. Stav optuženog tokom ovog testiranja opisan je kao korektan i saradnički, jer je isti bio spreman na razgovor obzirom da već ima iskustva u radu sa psihologom, obzirom da je istog posjećivao u ranom djetinjstvu i tokom školovanja. Negirao je porodičnu psihopatologiju u porodici, a kao razlog odlaska kod psihologa navodi insistiranje roditelja zbog tuča u školi i na ulici.U psihostatusu izdvaja se agitiranost tokom kompletnog psihološkog tretmana koja se manifestuje preko tremora donjih ekstremiteta, okretanje glave lijevo desno, vrpoljenjem na stolici, te traženjem da se zatvore vrata od prostorije u kojoj se obavljao psihološki tretman. Rezultati testa ličnosti ukazali su da kod optuženog postoji preokupiranost bolešću sa hipohondrijskim fiksacijama, te da se radi o senzitivno-depresivnoj strukturi ličnosti, sa naglašenom latentnom agresivnošću koja povremeno provaljuje i hendikepira u razvijanju socijalne komunikacije. Ovakve ličnosti su uvredljive i sklone paranoidnim interpretacijama, a u stresnim situacijama reaguju dvojako, depresivno ili odloženo agresivno. Mehanizmi odbrane-potiskivanje i projekcija ovakvim osobama služe da se prevazidje snažan osjećaj inferiornosti i insuficijencije, koja je posledica visokih aspiracija, pa se na taj način krivica prenosi na drugog. Preovladava nepsihotična paranoidna reakcija u strukturi ličnosti. Najčešće su takve osobe uvredljive, preosjetljive, ali i agresivne sa naglašenim osjećanjem inferiornosti, što potvrdjuju kako rezultati testa, tako i sam optuženi koji je u intervjuu izjavio da je sam kriv za sadašnje stanje, odnosno za što je tu. Iz neposrednog psihijatrijskog pregleda, vještaci su zaključili da se radi&nbsp; primarno o poremećaju ličnosti sa karakteristikama emocionalno nestabilne ličnosti, implusivne, smanjene tolerancije na frustacije, kod koje postoji sklonost izbijanju afektivnih stanja razdražljI.sti i poteškoća u kontroli i ograničavanju implusivnih postupaka. Tokom pregleda optuženi je naveo konflikt sa oštećenim dva mjeseca prije predmetnog dogadjaja, usljed čega je zadobio povrede o kojima postoji i medicinska dokumentacija u koju je komisija vršila uvid. Nakon zadobijanja te povrede (teška tjelesna povreda glave sa potresom mozga) kao posledica ispoljili su se simptomi posttraumatskih glavobolja, poremaćaja kongitivnih funkcija u sferi smetnji pamćenja i koncentracije, dok su na psihičkom planu izraziti poremećaji ličnosti u smislu disforije, promjena raspoloženja, pojačane razdražljI.sti i izrazite smanjene tolerancije na frustraciju. Simptomi primarnog poremećaja ličnosti su potencirani nakon doživljene traume. Navedeni poremećaji potvrdjen je i dijagnozom medicinske dokumentacije ZIKS-a, u koju je Komisija takodje vršila uvid prilikom davanja nalaza i mišljenja. Na osnovu izvršenog psihološkog testiranja, sa prednje navedenim rezultatima, dobijen je dissimulativni profil i neurotski trijaz u skali hipohondrije, depresije i histerije, što ukazuje na hipohondrijsku fiksaciju. Kod takvih ličnosti prisutne su psihopatske karakteristike ličnosti sa latentnom agresivnošću, sa paranoidnim interpretacijama u stresnim situacijama, dok se disocirano mišljenje prepisuje organskim oštećenjima mozga kao i oštećenju kognitivnih funkcija koje su posledica zadobijene povrede glave optuženog. Vršeći procjenu psihičkog stanja optuženog u vrijeme izvršenja krivičnog djela, a posebno procjenu afektivnog stanja, imao se u vidu iskaz optuženog, pa ukoliko se isti prihvati kao realan, logičan je zaključak da su prethodni konfliktni odnosi izmedju optuženog i oštećenog a posebno dogadjaj u kojem je optuženi&nbsp; od oštećenog zadobio teške povrede glave kao i provokativno ponašanje oštećenog na verbalnom planu doveli optuženog u stanje afekta straha, razdraženosti i bijesa, ali ne jakog inteziteta. Kod neposrednog konflikta u deliktnoj situaciji&nbsp; koju je optuženi opisao, a nakon ponovnog vrijedjanja od strane oštećenog, te doživljavanja optuženog da će oštećeni potegnuti pištolj i ugroziti mu život, dovodi optuženog u stanje afekta straha, prepasti, razdraženosti jakog inteziteta. Kao podloga za ovakav način reagovanja optuženog, naveden je poremećaj ličnosti koji je potenciran traumom glave, kada se kod optuženog ispoljavaju simptomi u vidu visokog stepena ankcioznosti, napetosti, poremećaja kongitivnih funkcija sa značajnom smanjenom tolerancijom na frustracije. Prilikom procjene delikta u afektu, a prema standardima sudske psihijatrije, analizira se više parametara od kojih je najznačajnija odlika delikta odnos počinioca i žrtve, pojava tzv."zadnje kapi", dok se kao značajni simptomi uzimaju labilnost raspoloženja, nesigurnost u sebe koja se kod optuženog ispoljava u vidu kumulirane ankcioznosti i napetosti u periodu od povrede optuženog, do deliktne situacije. Prema mišljenju Komisije, imajući u vidu prije svega opis okolnosti krivičnog djela kako je to doživio optuženi uz odsustvo amnezije, samo izostavljanje nekih detalja, u konkretnom slučaju kod optuženog u vrijeme izvršenja krivičnog djela nisu bile prisutne kvalitativne promjene u smislu pomućenja svijesti ili pomračene svijesti, ali je bilo prisutno suženje svijesti. Ukoliko se ne prihvati kao realan iskaz optuženog, tada se ne može govoriti o afektu straha, razdražljivosti i bijesa jakog inteziteta, već samo o afektu koji nije dostigao nivo patološkog afekta, odnosno jakog stepena koji afekat je uzročno povezan sa traumom glave koju je optuženi prethodno doživio i provokativnim ponašanjem oštećenog. Shodno prednje navedenoj analizi psihičkog stanja, vještaci su mišljenja da su kod optuženog u vrijeme izvršenja krivičnog djela sposobnost da shvati značaj krivičnog djela i sposobnost da upravlja svojim postupcima bile smanjene, ali ne bitno.<br>
<br>
Izjašnjavajući se na glavnom pretresu održanom dana 15.09.2010. godine, sudski vještak psihijatar dr Ž. G., koji je član Komisije vješaka, u cjelosti je ostao pri datom nalazu i mišljenju i objasnio da je psihičko stanje optuženog procijenjeno na temelju okolnosti&nbsp; krivičnog djela koje su sadržane u spisima predmeta, iskaza optuženog, iskaza svjedoka, kao i karakteristika ličnosti optuženog pri procjeni afektivnog stanja, iz kojeg razloga je u nalazu i mišljenju napomenuto da postoje različitosti u prikazivanju okolnosti od strane optuženog i svjedoka. Ukoliko se&nbsp; prihvati kao realan iskaz optuženog, proizlazi da su prethodni konflikti, a naročito u slučaju&nbsp; kada je optuženi dobio teške povrede glave, te provokativno ponašanje oštećenog na verbalnom planu, doveli optuženog u stanje afekta straha, razdraženosti i bijesa, ali ne jakog inteziteta. Kod neposrednog konflikta, a kako to optuženi predstavlja nakon ponovnog vrijedjanja od strane oštećenog, te doživljavnaja optuženog da će oštećeni potegnuti pištolj i ugroziti mu život, dovodi optuženog u stanje afekta straha, prepasti, razdraženosti jakog inteziteta, a kao podloga za ovakav način reagovanja optuženog naveden je poremećaj ličnosti koji je potenciran traumom glave. Vještak je istakao da su u datom izvještaju objektivno i realno objasnili navedene stepene stanja afekta kod optuženog, pri čemu se nijesu miješali u pravne stvari koje ocjenjuje sud. Sa tih razloga su naveli da ukoliko se ne prihvati kao realan iskaz optuženog može se govoriti samo o afektu straha, bijesa i razdražljivosti koji nije jakog stepena odnosno nije dostigao nivo patološkog afekta. Izjašnjavajući se na prigovore stranaka, vještak je naveo da se u ovom slučaju miješaju dvije stvari i to uračunjivost sa pravnog i uračunjivost sa medicinskog aspekta.&nbsp; U konkretnom slučaju, polazeći od okolnosti krivičnog djela na način kako ga je doživio optuženi uz odsustvo amnezije, već samo izostavljanje nekih detalja,&nbsp; kod optuženog u vrijeme izvršenja krivičnog djela nisu bile prisutne kvalitativne promjene u smislu pomućenja vijesti ili sumračne svijesti, ali je bilo prisutno suženje svijesti. Iako je u nalazu i mišljenju navedeno da postoji izvjestan stepen jake razdraženosti u deliktnoj situaciji, vještaci se nisu opredijelili za bitno smanjenu uračunjivost zato što nije bilo pomućenja svijesti niti sumračne svijesti, odnosno bilo je prisutno samo suženje svijesti i zaboravnost, odnosno nesjećanje samo nekih detalja, što sve ide u prilog stepenu uračunjI.sti za koju su se opredijelili. Objasnio je da pomućenje svijesti znači kvantitativni poremećaj svijesti koji se odnosi na stanja slična pospanosti, dok u slučaju sumračne svijesti afekat bi bio toliko predominantan nad sviješću da se optuženi ne bi sjećao nikakvih detalja, što kod optuženog nije slučaj. Suženo stanje može nastati usljed ozbiljnih neuroloških bolesti, moždanih organskih psihosindroma, disocijativnih neurotskih stanja, konzervativne prirode i ekstremno jakih afekata,&nbsp; što nije u konkretnom slučaju. Dodatno je objasnio da se u konkretnom slučaju miješaju dvije stvari, pa se u cilju pojašnjenja uzeo u obzir i preddeliktni period za koji je navedeno da, ako se prihvate činjenice kao realne da je bilo provokativnog ponašanja žrtve, te imajući u vidu težinu povrede odnosno traumu glave koju je optuženi zadobio od oštećenog, u pitanju je afektivna razdraženost koja nije jakog inteziteta. Pojasnio je da je tim vještaka imao u vidu preddeliktno i deliktno stanje, s tim što je za preddeliktno stanje zaključio da je bilo afekta ali ne jakog inteziteta, a za deliktno stanje da je u pitanju afekat jakog inteziteta, dok se podloga za način reagovanja u smislu psihijatrijskog aspekta odnosi na postojanje poremećaja ličnosti kod optuženog koji se potencira traumom glave. Afektivno stanje, odnosno razdraženost koja u konkretnom slučaju nije bila jakog inteziteta mogla je trajati, imajući u vidu povredu glave koju je optuženi zadobio od oštećenog, i ukoliko sud prihvati činjenicu da je oštećeni bio u periodu izmedju konfliktnih situacija (dva mjeseca)&nbsp; u više navrata u verbalnom odnosu sa optuženim, te da se provokativno ponašao na verbalnom planu, to je moglo doći do tog afekta, ali ne jakog inteziteta. Kako je deliktna situacija prikazana samo od strane optuženog, prema kojoj je oštećeni krenuo ka njemu i napravio pokret desnom rukom kao da će izvaditi pištolj, zbog čega&nbsp; je potegao&nbsp; svoj pištolj pri čemu ga je oštećeni vrijedjao, što je dovelo do stepena afektne razdraženosti do navedenog inteziteta. Prilikom ranijih susreta nije dolazilo do afekta jakog inteziteta jer su to bili verbalni konflikti što predstavlja razliku u odnosu na samu deliktnu situaciju. cjelokupan nalaz i mišljenje bazira se na medicinskoj dokumentaciji na ime optuženog u kojoj sa psihijatrijske tačke gledišta dominiraju dvije dijagnoze i to situaciona neuroza i poremećaj ličnosti. Izjašnjavajući se o navodima psihologa da je kod optuženog pronadjeno postojanje neuroze, dok je u zaključku navedeno da je kod optuženog pronadjen primarni simptom poremećaja ličnosti, što je prema mišljenju odbrane suprotno jedno drugom, vještak je objasnio da se psiholog izjasnila na osnovu rezultata testa ličnosti, putem kojeg se dobija disimulativni profil ličnosti koji je detaljno opisan u nalazu i mišljenju, s tim što je psiholog navela da se radi o tzv. neurotskom trijazu, koji govori o ličnosti optuženog i koji je dominirao tokom testiranja i to prema riječima psihologa osjećanje inferiornosti kod optuženog i agresivne crte, a koji elementi&nbsp; se odnose i na poremećaj ličnosti. Vještak je dodatno objasnio da razdraženost, kao i razdražljivost odnosi se na intezivno stanje emocija, s tim što se razdraženost odnosi na jedan manji vremenski interval, dok se razdražljivost može shvatiti na jedan duži period. Takodje je objasnio da termin prepast koriste pravnici, dok&nbsp; doktori za to koriste termin patološki afekat, s tim što literatura za ovaj termin poznaje i sinonime kao što su&nbsp; razjarenost, prepast i jaka razdražljivost. Vještak je definisao strah kao intezivno i kratkotrajno stanje velike napetosti koji izazivaju osjećanja predstojećih ili postojećih opasnosti u integritet ličnosti, dok gnijev ili bijes odnosno ljutnja izaziva osjećanja nanesenog zla ili predstojećih opasnosti, s tim što se ova dva afekta tj. strah i bijes (gnjev) mogu pojaviti kod iste osobe u istom trenutku. Izjašnjavajući se na navode iz nalaza i mišljenja koji se odnose na konstatovano stanje postraumatskog stresa kod optuženog, vještak je objasnio da je u medicinskoj dokumentaciji iz ZIKS-a., navedena izvjesna neurotska simptomatologija koja pripada domenu postraumatskog stresnog dogadjaja&nbsp; kako je to šifrirano od strane zatvorskog ljekara-da je isti nervozan, da loše spava, guši se od zatvorenog prostora i teško podnosi što je sam. Prednje navedeno je zatvorski ljekar konstatovao kao situacionu nervozu i postraumatski stresni dogadjaj. Iz navoda označene dokumentacije, te kazivanju optuženog, klinički utisak tima vještaka je da je poslije traume od povrede glave na lobanji, optuženi doživljavao simptome neurotskog reda koji pripadaju teoriji postraumatskog stresnog poremaćaja koji se odnose na simptome nervoze, pada koncentracije, poremećaja pamćenja, lošeg spavanja i dr. Objasnio je da kod amnezije, ukoliko je uzrokovana samo psihološkim faktorima, proces prisjećanja može biti reverzibilan i osoba može poslije izvjesnog perioda da rekonstruiše svoje sjećanje. Izjašnjavajući se na okolnost da li dozvoljava mogućnost da je kod optuženog od momenta izvršenja krivičnog djela do njegovo prvog iznošenja dogadjaja, moglo doći do vraćanja sjećanja, te da li je kod optuženog u momentu izvršenja djela i u periodu od 9 mjeseci (kada je isti iznio odbranu) postojala amnezija, vještak je naveo da je u principu moglo doći do izvjesnog poboljšanja pamćenja, ako se radi o psihološkim momentima. Postojanje poremećaja ličnosti, koji karakteriše nesklad emocija i nagona volje, dovodi do sukoba sa zakonom, pravnim normama, alkoholizma, narkomanije kao i drugih prestupa, kao i do otežane kontrole impulsa osjećaja napetosti, nervoze, anksioznosti, nižeg praga tolerancije na frustracije u svakodnevnim relacijama, pa opisana loša koordinacija afektivno nagonske odnosno emocionalno nagonske sfere predstavlja vrstu hendikepa osoba kod kojih taj poremećaj postoji. Prednje navedene karakterne crte, odnosno karakteristike kod osoba prepoznaju roditelji, prijatelji, te rodjaci koji sa njima provode vrijeme i imaju kontakt. Ukoliko neka osoba posjeduje ozbiljan poremećaj ličnosti, dublje struktuiran sa manifestnim afektivno nagonskim i kognitivno saznajnim neuskladjenostima, prijatelji odnosno okolina bi trebalo da izbjegavaju konflikte sa istom. Vještak je istakao da se prilikom procjenjivanja uračunjivosti&nbsp; koriste postojeći standardi, pravila ili norme,a njihovo izjašnjenje u pogledu uračunjivosti optuženog V. bazira se upravo na analizi psihičkih funkcija za konkretno djelo i to stepena svijesti, afekta i psihičke funkcije pamćenja. Elementi koji su uticali da tim vještaka procijeni da je u konkretnom slučaju postoji smanjena uračunjivost ali ne i bitno su sljedeći: u momentu djela nema kvantitativnih poremećaja svijesti, odnosno pomućenja svijesti, nema sumračne svijesti, niti bitnih ispada pamćenja, osim samo djelimičnih, koji elementi su decidno standardni i služe za medicinsko valjanu procjenu stepena uračunjivosti. Ponovio je da, ukoliko sud utvrdi da iskaz optuženog nije realan, ne može se govoriti o afektu straha, razdražljivosti i bijesa velikog inteziteta, tj. da nema patološkog afekta odnosno privremene duševne poremećenosti, već samo afekat straha, razdražljivosti i bijesa koji nije jakog inteziteta koji ima podlogu u primarnoj strukturi ličnosti odnosno poremećaj ličnosti koji je kod ovog optuženog verifikovan u prethodnoj traumi baze lobanje i drugih povreda. U slučaju da sud nadje da se optuženi u momentu izvršenja djela nije nalazio u stanju privremene duševne poremećenosti, tim vještaka ostaje pri svom mišljenju da je u vrijeme izvršenja djela sposobnost optuženog da shvati značaj svog djela, i sposobnost da upravlja svojim postupcima bili smanjeni do bitnog, ali ne i bitno.<br>
<br>
Prednje navedenom nalazu i mišljenju,te izjašnjenju prigovorio je branilac optuženog V. I. , navodeći da isti nije uradjen prema pravilima struke i nauke, jer je baziran na pregledu optuženog, a prema mišljenju odbrane psihijatrijsko posmatranje lica trebalo bi da se vrši u kontinuitetu najmanje dvadesetak dana. Takodje je nerazumljivo isticanje razlike od strane vještaka izmedju pravnog i medicinskog shvatanja neuračunjivosti, te navod vještaka da je bitno smanjeno uračunjiva samo ona osoba kod koje postoji pomućenje svijesti (pospanost, potpuno nesjećanje dogadjaja) odnosno pormačenje svijesti, dok nijedna druga situacija prema objašnjenju vještaka ne dovodi do ovog stanja, što je po mišljenju odbrane netačno, jer iskustvo ukazuje drugačije. Odbrana smatra da je prilikom utvrdjivanja stanja svijesti kod ovog optuženog trebalo konsultovati neurohirurga kako bi se objasnilo uticanje povrede koju je zadobio optuženi od strane oštećenog na stanje svijesti i ponašanje kod optuženog. Iako se vještak izjasnio da nisu imali iskaz oštećenog, prilikom izrade nalaza i mišljenja vještaci su trebali da imaju u vidu iskaze svjedoka-porodice-sestara i prijatelja oštećenog koji postoje u spisima predmeta. Drugi branilac ovog optuženog, je takođe prigovorio nalazu i mišljenju vještaka psihijatra navodeći da je upotreba termina potpuno haotična, jer isti koriste psihijatrijske i pravne termine u pogrešnom kontekstu, navode kontradiktorne konstatacije (prvi i drugi pasus na strani 11) te vještaci psihijatri ne poštuju nalaz svog psihologa koji kod optuženog nalazi neurozu, a oni tvrde da se radi o poremećaju ličnosti s tim što se ne izjašnjavaju koji je poremećaj ličnosti u pitanju. Prilikom procjene uračunjivosti, prema mišljenju odbrane, vještaci su odstupili od osnovnih principa vještačenja nalazeći da postoji privremeni duševni poremećaj, ali da je njegova uračunjivost bila smanjena, ali ne bitno. Stav odbrane je da privremeni duševni poremećaj uvijek rezultira bitno smanjenom uračunjivošću, te da je predmetni nalaz o stanju svijesti kod optuženog V. sačinjen protivno pravilima struke i nauke, te osnovnih principa vještačenja, zbog čega je apsolutno neupotrebljiv. Optuženi V. je na prednje navedeno izjašnjenje vještaka naveo da je iznio svoje sjećanje na dogadjaj i da ne zna da li ga je zaista zapamtio na način kako se isti i odigrao, dok u ostalom dijelu prigovara nalazu i mišljenju, kao i njegovi branioci. Branioci optuženog V. I. predložili su da se obavi novo vještačenje, obzirom da sačinjenim nalazom i mišljenjem nije nedvosmisleno utvrdjeno stanje svijesti optuženog u vrijeme izvršenja krivičnog djela, sa kojim predlogom se nisu složili zastupnik optužbe i predstavnik oštećene porodice, smatrajući da bi se eventualno mogao pozvati vještak psiholog koji bi razjasnio isti u odnosu na pitanja na koja predstavnik tima nije mogao da odgovori.<br>
<br>
Sud nije prihvatio predlog odbrane optuženog V. da se izvrši novo vještačenje psihijatrijsko, već je ovakav predlog ocijenio kao neosnovan, jer su članovi komisije vještaka dali potpun i jasan nalaz i mišljenje i njihov predstavnik odgovorio na sva postavljena pitanja sturčno i objektivno, te po mišljenju suda vrlo uvjerljivo.<br>
<br>
Prednje navedeni nalaz i mišljenjemte izjašnjenje njihovog predstavnika, sud je cijenio kao istinit, stručan, jasan, objektivan i izradjen u skladu sa pravilima struke i nauke, pa je istom poklonio vjeru.<br>
<br>
Uvidom u spise predmeta Osnovnog suda u Kotoru Ki.br.104/08 i priloga (krivične prijave Ku.br.75/08 i&nbsp; službene zabilješke od 27.03.2008.godine, medicinske dokumentacije na ime V. I., izvještaja ljekara specijaliste na ime P. N.,&nbsp; fotodokumentacije Uprave policije PJ Budva br.53/08 od 27.03.2008.godine, izvještaja o kriminalističko tehničkom pregledu lica mjesta br.53/08), sud je utvrdio da je u tom sudu po zahtjevu ODT-a Kotor Kt.br.217/08 od 20.05.2008.godine, pokrenut postupak protiv P. N., zbog krivičnog djela iz čl.399 u sticaju sa krivičnim djelom iz člana 151 st.1. Kz-a,&nbsp; a po prijavi V. I., koji je u prijavi, koju je podnio protiv S. R. i P. N., naveo da je u dogadjaju od 27.03.2008.godine, u Budvi, ispred lokala "Stara Crna Gora" zadobio teške tjelesne povrede glave od strane S.. U postupku kotorskog suda oštećeni je saslušan kao svjedok, saslušani su i svjedoci, dok je za optuženog raspisana potjernica, obzirom na to da isti nije bio dostupan, zbog čega je&nbsp; ODT u Kotoru, a na osnovu člana 260 st.2. Zkp-a, predložio da se protiv istog prekine istraga.<br>
<br>
Uvidom u presudu Osnovnog suda u Kotoru K.br.123/10 od 26.05.2010.&nbsp; godine,&nbsp; sud je utvrdio da je P. N. na osnovu člana 363 tač.3. Zkp-a, oslobodjen od optužbe da je izvršio krivično djelo teška tjelesna povreda iz čl.151 st.1. Kz-a, na način što je dana 27.03.2008.godine, oko 02,00 časa, u Budvi, ispred ugostiteljskog objekta "Stara Crna Gora" teško tjelesno povrijedio oštećenog V. I. iz Podgorice, udarajući ga više puta praznom staklenom flašom koka-kole u predjelu glave od kojih udaraca je oštećeni pao, kojom prilikom je isti zadobio teške tjelesne povrede u predjelu glave (taksativno nabrojane u izreci presude) kao i više oguljotina kože u lijevom podlopatičnom predjelu, nakon čega je oštećenog koji je bio u nesvjesnom stanju odnio u sobu na sprat iznad lokala u kojoj on boravi i tu ga ostavio.<br>
<br>
Iz fotodokumentacije Uprave policije PJ Podgorica br.17-28-244-779/947 od 08.05.2008.godine, te skice lica mjesta koja je sastavni dio fotoelaborata, sud je utvrdio na kojem mjestu je pronadjen revolver kojim je izvršeno predmetno krivično djelo.<br>
<br>
U fotodokumentaciji Uprave policije PJ Podgorica br.17-28-244-778/947 od 07.05.2008.godine, te skici lica mjesta koja je sastavni dio fotoelaborata, vidljiv je opšti izgled objekta "Hit market", izgled ulaza, prostora unutar lokala, prostora desno od ulaznih vrata, kao i položaj stola sa fiskalnim blokom, bliži izgled stola i fiskalnog bloka, prodajni prostor, kao i položaj paketa za otpad u kojem je nadjena limenka sa natpisom "Guarana" (na koji napitak se fiskalni blok odnosi).<br>
<br>
Iz fotodokumentacije Uprave policije PJ Podgorica br.17-28-244-775/951 od 08.05.2008.godine, te skice lica mjesta koja je sastavni dio fotoelaborata, sud je utvrdio na kojem mjestu je pronadjena garderoba u kući R. Z., odnosno u pomoćnom objektu iste, a po kazivanju&nbsp; R. V., kao i bliži izgled sadržaja kese u kojoj se garderoba nalazila.<br>
<br>
Iz potvrde o privremeno oduzetim predmetima Uprave policije PJ Podgorica Ku.br. 651/08 od 09.05.2008. godine, na ime optuženog R. V., sud je utvrdio da je od istog privremeno oduzet mobilni telefon marke "Nokia", tip N-70 crne boje serijskog broja 358637012453608 i kartica za mobilni telefon "Promonte"+38169/268-... .<br>
<br>
Iz potvrde o privremeno oduzetim predmetima Uprave policije PJ Podgorica, Ku.br. 651/08 od 09.05.2008. godine, na ime B. I., sud je utvrdio da je od iste privremeno oduzet mobilni telefon marke "Samsung G-800" crno-sive boje, IMEI 357968/01/125301/7 i SIM kartica br.069/667-... .<br>
<br>
Iz izvoda iz kaznene evidencije Uprave policije PJ Podgorica br.11-245/10-2700/2-405 od 11.02.2011.godine, na ime optuženog V. I., sud je utvrdio da je istom kao maloljetniku rješenjem Osnovnog suda u Podgorici Km.br.03/282 od 08.12.2003. godine, zbog kriv. djela kradja izrečena mjera pojačanog nadzora nadležnog organa socijalnog staranja,rješenjem Osnovnog suda Podgorica Km.br.03/83 od 15.12.2004. godine, zbog kriv. djela iz čl.150 st.1. KZ RCG u vezi čl.19 KZ SRJ izrečena mjera pojačan nadzor od strane roditelja, rješenjem Osnovnog suda Podgorica Km.br.05/20 od 30.11.2005. godine, zbog krivičnog djela iz člana 256 st.1. KZ RCG izrečena mjera pojačanog nadzora od strane roditelja, a osuđivan je presudom Osnovnog suda Kotor K.br.534/05 od 05.12.2007. godine, zbog kriv. djela iz čl.240 st.1. KZCG na kaznu zatvora u trajanju od 8 mjeseci&nbsp; uslovno na 2 godine, presudom Osnovnog suda Podgorica K.br.06/1539 od 01.12.2008. godine, zbog kriv. djela iz čl.339 st.3. Kz-a, na kaznu zatvora u trajanju od 1 mjeseca uslovno na 1 godinu&nbsp; i&nbsp; presudom Osnovnog suda u Podgorici, K.br.07/1208 od 28.01.2009. godine, zbog kriv. djela iz čl.168 st.2. u vezi st.1. KZ-a na kaznu zatvora u trajanju od 6 mjeseci.<br>
<br>
Iz izvoda iz kaznene evidencije Uprave policije PJ Podgorica br. 11-245/10-2699/2-404 od 11.02.2011. godine, na ime optuženog R. V.&nbsp; sud je utvrdio da isti nije osudjivan.<br>
<br>
Iz izvoda iz kaznene evidencije Uprave policije PJ Podgorica br. 11-245/10-2694/2-407 od 11.02.2011, na ime optuženog R. M., sud je utvrdio da je isti osudjivan presudom Osnovnog suda u Podgorici K.br.07/1697 od 26.05.2009.godine, zbog krivičnog djela iz čl.399 st.2./st.1. KZ CG na 6 mjeseci zatvora uslovno na 1 godinu i presudom Osnovnog suda u Kolašinu K.br.57/09 od 11.06.2009.godine, zbog kriv. djela iz čl.376 st.3./st.1. i 2. KZ CG na 6 mjeseci zatvora uslovno na 1 godinu.<br>
<br>
Sud je na osnovu izložene činjenične gradje koja je utvrdjena iz sadržine provedenih dokaza nedvosmisleno zaključio da je optuženi V. I. izvršio dva krivična djela i to krivično djelo ubistvo iz člana 143 Krivičnog zakonika i krivično djelo nedozvoljeno držanje oružja i eksplozivnih materija iz čl.403 st.1. Kz-a, a optuženi R. V. krivično djelo pomoć učiniocu nakon izvršenog krivičnog djela iz člana 387 st.2. i st.1. Krivičnog zakonika i to upravo na način, u vrijeme i na mjestu kako je to bliže označeno u izreci presude. U odnosu na optuženog V. I. sud daje sledeće razloge:<br>
<br>
Ono što se provedenim dokazima nedvosmisleno utvrdilo je činjenica da je oštećeni S. R. lišen života dana 07.05.2008.godine, oko 18 časova, u Podgorici, u Bulevaru Revolucije. Smrt je nasilna i nastupila je kao posledica ispaljenja metaka iz vatrenog oružja - revolvera marke "Crvena zastava", cal.357 Magnum, iz kojeg oružja je pucao optuženi V. I. i kojom prilikom je pogodio oštećenog u predjelu korjena vrata sa desne zadnje strane nanoseći mu ranu prostrelinu koja se kanalom rane nastavlja kroz meko tkivo razarajući prva dva vratna pršljena i vratnu kičmenu moždinu, a drugi projektil ga je pogodio u predjelu dlanene strane desne podlaktice nanoseći mu ranu prostrelinu, od kojih povreda je smrt kod oštećenog nastupila usled razorenja za život važnih centara u kičmenoj moždini podpomognuta krvarenjem iz raskidnih krvnih sudova duž kanala strijelnih rana. Prednje je sud utvrdio iz zapisnika o uvidjaju sa skicom lica mjesta i fotoelaboratom, iz obdukcionog zapisnika, balističkog vještačenja, iskaza svjedoka S. R. (datog pred istražnim sudijom) i K. S., te iz odbrane samog optuženog, a koje dokaze je sud u potpunosti prihvatio, jer su jasni, medjusobno saglasni i nisu dovedeni u sumnju niti jednim drugim izvedenim dokazom.<br>
<br>
Dakle, optuženi nije negirao da je kritičnom prilikom pucao u oštećenog iz pištolja (revolvera)&nbsp; i da je bio udaljen nekoliko metara od njega u momentu kada je pucao. Da je zaista bio udaljen nekoliko metara, potvrdila je i S. R. u svom iskazu datom pred istražnim sudijom, a koji iskaz kao jasan, uvjerljiv i saglasan izvedenim dokazima je ovaj sud prihvatio u cjelosti. To dalje znači da sud nije prihvatio iskaz ovog svjedoka dat na glavnom pretresu, jer je tada svjedok izjavio da je udaljenost izmedju optuženog i oštećenog bila metar, već je takav iskaz sud ocijenio kao sračunat da se oteža krivično pravni položaj oputženog u postupku. Po mišljenju suda, svjedok se detalja dogadjaja svakako bolje sjećala odmah nakon odigravanja istog, kada je i dala iskaz istražnom sudiji, nego na glavnom pretresu.<br>
<br>
Koliko projektila (od ispaljena 3) su pogodili oštećenog, te gdje je ulazna i izlazna rana sud je utvrdio iz obdukcionog zapisnika, nalaza i mišljenja te izjašnjenja vještaka sudske medicine koje je sud prihvatio kao jasne i stručne i saglasne izvedenim dokazima. Naime, iz ovih dokaza sud je utvrdio da je smrt kod oštećenog S. nasilna i da je ista nastupila usled razorenja za život važnih centara u kičmenoj moždini a potpomognuta krvarenjem raskidnih krvnih sudova i ugruška. U konkretnom slučaju postoje dvije strijelne rane opisane u zaključku navedenog zapisnika. Jedna strijelna rana ima ulaznu ranu u predjelu korjena vrata sa desne zadnje strane, a izlaznu ranu u lijevom zaušnom predjelu koja se nastavlja i kroz lijevu ušnu školjku. Kanal ove strijelne rane pruža se otpozadi prema naprijed, s desna ulijevo i odozdo prema gore, što znači da su usta predmetnog vatrenog oružja u vrijeme nanošenja ove povrede bila iza, udesno i ispod ulazne rane. Sud je takodje utvrdio&nbsp; iz ovog nalaza da je smrt nastupila takoreći trenutno. Valja naglasiti da se druga strijelna rana nalazi u predjelu desne podlaktice,&nbsp; i to ulazna rana na dlanenoj strani desne podlaktice, a izlazna na nadlanenoj strani desne podlaktice niža od ulazne pa je smjer kanala u anatomskom položaju ruke od naprijed prema nazada, odozgo prema dolje i s lijeva udesno. Pored prednje navedenih strijelnih rana, opisana je i povreda koja se nalazi na nadlanenoj strani lijeve podlaktice koja je prema mišljenju vještaka strijelno okrznuće. Drugim riječima ispaljena su tri metka od kojih su dva strijelne rane, a jedan strijelno okrznuće.<br>
<br>
Iz nalaza i mišljenja vještaka balističara sud je utvrdio da je revolver marke CZ cal.357 Magnum fabrički broj ... (revolver iz kojeg je V. pucao) funkcionalan u skladu sa tehničkim karakteristikama propisanim za tu vrstu oružja. Zatim da je hemijskom analizom utvrdjeno da cijev revolvera nije čišćena posle zadnje upotrebe, a u dobošu dostavljenog revolvera nalazila su se 3 metka i 3 čaure, pa je utvrdjeno da su sve sporne čaure ispaljene iz istog revolvera, a uporedjujući ih sa nespornim čaurama uočene su individualne karakteristike koje su preklopljene. Nalaz i mišljenje ovog vještaka sud je u potpunosti prihvatio jer je isti jasan, ubjedljiv i zasnovan na pravilima struke.<br>
<br>
Kakav je bio medjusobni položaj optuženog i oštećenog u momentu ispaljenja projektila sud je utvrdio iz izjašnjenja vještaka balističara koji je i stručan da se izjasni o ovom pitanju a na osnovu putanje projektila koja se utvrdjuje iz obdukcionog zapisnika te iz nalaza i mišljenja vještaka sudske medicine. Iz izjašnjenja ovog vještaka (balističara) proizilazi da je, imajući u vidu ulazne i izlazne rane tijelo oštećenog u momentu kada ga je projektil pogodio morao nalaziti desnom bočnom stranom više ledjno okrenuto prema ustima cijevi revolvera a ovo s obzirom da je ulazna rana u predjelu vrata s ledjne strane a izlazna rana u predjelu lijevog uva. Navedeni položaj po navodima ovog vještaka može imati blaga odstupanja u zavisnosti od zakretanja glave, s tim što sama ulazna rana diktira da je ovaj položaj meritoran. Vještak je objasnio da u varijanti kada bi glava bila zaokrenuta u desnu stranu sami smjer prostreline bi ukazivao da se cijev revolvera mogla nalaziti više prema ledjnom dijelu tijela, dok bi položaj tijela oštećenog u odnosu na otvor usta cijevi i revolvera bio kao što je opisao. Istakao je da u trenutku samog ispaljenja projektila tijelo oštećenog je moralo biti više ledjnim dijelom zaokrenuto prema cijevi pištolja. I vještak sudske medicine se izjašnjavao o medjusobnom položaju optuženog i oštećenog u momentu ispaljenja projektila, pa je navela da smjer kanala rane na glavi ukazuje da je oštećeni u tom momentu bio okrenut ustima cijevi svojom desnom zadnjom stranom, s tim da je moguće da je strijelne povrede u predjelu podlaktica zadobio prethodno u položaju licem u lice. Ovakvom izjašnjenju vještaka sudske medicine (u pogledu ruke) suprostavio se vještak balističke struke, i naveo da ne može zamisliti taj položaj desne ruke kod oštećenog u momentu kada je ispaljen projektil a da su nastale rane sa strijelnim kanalom kako je to vještak sudske medicine opisao. Prema navodjenju ovog vještaka utvrdjeno je da je moguće da su povrede ruke nastale pucanjem kada je tijelo oštećenog okrenuto ledjima prema otvoru usta cijevi revolvera. Balističar je dalje objasnio da ako se želi desnom rukom dohvatiti nešto iz lijevog džepa podlaktica je okrenuta prema dolje dlanenom stranom i objasnio da postoji mogućnost da se prostrelna rana kroz desnu podlakticu dobije sa pozicije koja je približno ista sa koje se mogla nanijeti prostrelna rana u predjelu vrata a koja pozicija bi bila bočno sa desne strane više prema ledjima i u toj varijanti desna ruka bi morala biti povijena u laktu i otklonjena od tijela. Dakle, medjusobni položaj optuženog i oštećenog sud je utvrdio iz izjašnjenja vještaka balističara, jer je isti stručnjak za odredjivanje medjusobnog položaja ako je uradjen obdukcioni zapisnik u kome obducent treba da što preciznije i pravilnije opiše putanju projektila kroz tijelo i ako treba naglasiti da su se vještaci u bitnom saglasili na teorijskom nivou.Pored toga ovaj nalaz i izjašnjenje je u potpunom skladu i sa ostalim izvedenim dokazima.<br>
<br>
Medjusobni položaj optuženog i oštećenog u momentu pucanja je važan i zbog provjere odbrane optuženog, koji je naveo da su se nalazili licem u lice okrenuti i da mu je u tom trenutku oštećeni rekao "Gdje si V.", a on mu odgovorio "Gdje si S.", da bi onda S. rekao :"Vidi buvo mala ako ne povučeš prijavu završićeš u kesi", a zatim je oštećeni napravio pokrenut na način što je zakoračio korak prema njemu sa zemljanog ostrva i napravio pokret desnom rukom prema lijevom kuku u kom trenutku je bio malo pogrbljen i pola okrenut u odnosu na njega, što je optuženi shvatio kao prijetnju, pa je izvadio pištolj iza pasa, sa ledjne strane i pucao u S. sve dok isti nije pao. Ovaj dio odbrane optuženog V. sud nije prihvatio, jer je isti opovrgnut jasnim i nedvosmislenim, te doslednim kazivanjem svjedoka K. S. čiji iskaz je sud prihvatio, a koji svjedok je bio decidan da nikakvog razgovora izmedju optuženog i oštećenog kritičnom prilikom nije bilo. Svjedok K. je, po mišljenju suda, objektivno i uvjerljivo ispričao sudu svoja saznanja o predmetnom dogadjaju. Iz njegovog iskaza proizilazi da su se kod njegovih kola rastali on i oštećeni i da je oštećeni krenuo da prelazi ulicu. Kretao se prema vozilu svoje sestre, što znači da je ledjima bio okrenut svjedoku, a to znači i optuženom. Tako okrenut nije ni vidio optuženog pa mu nije ni mogao uputiti riječi kao što kaže optuženi. Uostalom svjedok K. je bio blizu pa bi svakako čuo da je bilo šta izgovoreno a time bi mu bila skrenuta pažnja, što je logično, da se okrene ili u pravcu optuženog ili u pravcu oštećenog i to prije nego je optuženi zapucao. To dalje znači da bi svjedok vidio čitav dogadjaj i to svakako saopštio sudu tim prije što mu je oštećeni kum i prijatelj, pa bi takva njegova saznanja svakako koristila pravilnom i potpunom utvrdjenju činjenica i to svih. No, on nije vidio sam momenat pucanja kako je i opisao, što sud prihvata kao objektivno predočavanje poznatih činjenica.<br>
<br>
Kritičnom prilikom su ispaljena tri projektila što je sud utvrdio iz nalaza i mišljenja vještaka balističara koji je i prihvatio u cjelosti, iz obdukcionog zapisnika, te izjašnjenja vještaka obducenta na glavnom pretresu, gdje je navedeno da su postojale dvije strijelne rane i jedno strijelno okrznuće, kao i iz iskaza svjedoka B. P. Ovaj svjedok je bio na poslu i prijavio je dogadjaj policiji i bio je decidan da su bila tri pucnja i to dva jedan za drugim, a treći malo kasnije. Kako je iskaz ovog svjedoka potvrdjen i nalazom balističara, sud ga je u potpunosti prihvatio. Da je bilo još ljudi koji su čuli pucanj i bili u blizini mjesta gdje se pucanje odigralo, sud je utvrdio i iz iskaza svjedoka D. D. koji iskaz je sud takodje prihvatio i iz njega utvrdio samo ovu činjenicu (koja nije bez značaja za konačan zaključak suda) iako o samom dogadjaju ovaj svjedok nije sudu pružio više podataka, jer mu isti nisu bili ni poznati.<br>
<br>
Za dalju analizu čitavog kritičnog dogadjaja važno je naglasiti da je optuženi tog dana bi obučen u teksas farmerke tamnije boje i majicu kratkih rukava svijetle podloge i na pruge, dok je na nogama imao tamne patike a što je sud utvrdio ne samo iz odbrane optuženog, već posebno iz potvrde o privremeno oduzetim predmetima od R. V. i iz fotoelaborata koji predstavlja sastavni dio spisa predmeta.<br>
<br>
Ovaj podatak je važan izmedju ostalog i zbog pravilne ocjene iskaza svjedoka N. J., O. R., B. M., P. Z., Dj. V. i S. D., o kretanju optuženog nakon pucanja. Sam optuženi je u svojoj odbrani naveo da se kretao prema Dječijoj bolnici, da je skrenuo pored Poliklinike i kod kontejnera koji je blizu Stomatološke ordinacije, bacio pištolj kod kontejnera, a zatim otišao u restoran kod Dječije bolnice i popio "Guaranu" (energetsko piće). Ovakvu njegovu odbranu je sud prihvatio jer je ista potvrdjena iskazom gore navedenih svjedoka, te nalazom-DNK analizom. Svjedoci N. J. (koji je išao kolima) te O. R. i M. B. (koji su se šetali) na saglasan način opisuju da su vidjeli mladića svijetle majice na pruge kako ide prema Dječijoj bolnici, da se saginje kod kontejnera, pa su zaključili da je tamo nešto ostavio, a zatim nastavio u pravcu Dječije bolnice. Iskaze ovih svjedoka sud je prihvatio, jer su isti jasno, uvjerljivo iznijeli svoja saznanja a osim toga, nisu imali niti jedan razlog da svjedoče drugačije od onog kako su zaista oni zapazili i opisali, jer se radi o licima koja ne poznaju ni optuženog ni oštećenog, dakle, nezainteresovani za ishod postupka što njihove iskaze čini objektivnijim.<br>
<br>
Sud je prihvatio i iskaze svjedoka P. Z.,&nbsp; i S. D., jer su isti jasno, dosledno i u skladu sa ostalim dokazima iznijeli svoja saznanja o onome što su oni vidjeli i zapazili. To isto važi i za iskaz svjedoka Dj. V., dat pred istražnim sudijom.To dalje znači da iskaz ovog svjedoka dat na glavnom pretresu, gdje je različito kazivala od onog pred istražnim sudijom, nije prihvatio, već je isti ocijenio kao neubjedljiv.Iz iskaza ovih svjedoka sud je utvrdio da je optuženi došao u restoran brze hrane kod Dječije bolnice, sjeo za jedan od stolova, naručio piće "Guaranu", ispio ga, a zatim je po riječima S. D. došlo vozilo marke "Mercedes" u koje vozilo je ovaj mladić ušao. Da je zaista optuženi bio u navedenom lokalu sud je nedvosmisleno utvrdio iz nalaza i mišljenja vještaka biohemijske struke-DNK analizom limenke "Guarane" koja je izuzeta iz navedenog lokala. Osim toga, ova činjenica je ptovrdjena i utvrdjena iz iskaza svjedoka B. I., koja je navela da je po V. I. došla ispred Dječije bolnice i da je on bio u lokalu iz kojega je odmah izašao kada je vidio da je ona stigla. I iskaz ovog svjedoka sud je u potpunosti prihvatio jer je njen iskaz, jasan, uvjerljiv, logičan i u skladu sa provedenim dokazima. Da je prednji zaključak suda ispravan potvrdjuje se činjenicom da je ovaj svjedok detaljno, nedvosmisleno iznijela svoja saznanja neposredno nakon dogadjaja istražnom sudiji ovog suda (08.05.2008.godine) a zatim taj iskaz ponovila na glavnom pretresu, i pored činjenice da je istoj prijećeno i da su procesuirani postupci protiv lica koja su trebala da je zaplaše povodom svjedočenja.Naime, nakon što je svjedoku ukazano (na glavnom pretresu) na neke razlike u kazivanju, ista je objasnila i izjavila da je pred istražnim sudijom govorila istinu i da se sve desilo onako kako je to navela pred istražnim sudijom. Iz iskaza ovog svjedoka sud je utvrdio da je ona kolima prebacila optuženog V. I. do njegovog brata od tetke R. V. u Gornju Goricu. Zatim je utvrdio da je optuženi insistirao da ne ide na kružni tok kod zgrade "Vektre" već joj je rekao da ide pored Duvanskog, te da je u toku te vožnje razgovarao sa nekim drugom, za koga je ona pomisllila da je M. R., te da je tek kada su došli kod I. brata od tetke saznala da je I. pucao u S. i da ga je kako je on saopštio "izgleda ubio", u svakom slučaju da ga je pogodio i da je ovaj pao.Iz iskaza ovog svjedoka sud je utvrdio i što se dešavalo u kući optuženog R. V. te šta su u razgovoru rekli I., V. i I. otac koji je ubrzo tamo stigao, na poziv I. brata od tetke. Svjedok je jasno, precizno i detaljno opisala da kada je došao I. otac, ovaj V. (V.)&nbsp; mu je saopštio da je I. pucao na R. i da ga je izgleda ubio nakon čega su njih trojica razgovarali šta je najbolje učiniti i gdje treba I. da pobjegne. Navela je da je I. otac predlagao da se I. ošiša kako ga ne bi prepoznali, a brat mu je predlagao da ode na Žabljak Crnojevića u neku usamljenu kuću, što I. nije prihvaito već je tražio da mu nabave avionsku kartu za Beograd. I. otac je rekao da je to loša ideja jer će ga odmah uhvatiti.Tada je I. brat predložio I. da opere ruke benzinom da se istušira i za sebe skine odjeću i obuče nešto drugo. Nakon toga je zazvonio telefon I. ocu i on im je saopštio da ga je zvala policija i da mora da ide. Prije nego je pošao, I. mu je tražio da mu donese robu i novca. Ubrzo pošto je I. otac D. otišao, njoj je zazvonio telefon i brat je obavijestio da je traži policija, pa je i ona otišla.<br>
<br>
Dakle, za sud je iskaz ovog svjedoka jasan i uvjerljiv,a potrebno je naglasiti da je svjedok iznijela u svom iskazu detalje razgovora uz navođenje riječi koje da se nisu tako izgovorili ne bi mogli biti tako interpretirani, jer se sve odnosi na dogadjaj o kome ona nije znala unaprijed ništa, a nelogično je i životno neprihvatljivo da ona izmisli sve što je vidjela i čula, posebno pri činjenici da je u vrijeme kada je davala iskaz istražnom sudiji bila u emotivnoj vezi sa optuženim V. I., pa nije za očekivati da je tim iskazom željela da ga tereti za nešto što nije uradio ili je rekao, ni on ni njegov brat od tetke, pa ni otac.<br>
<br>
Kako je bilo dalje kretanje optuženog V. I. Nakon što je u kući brata od tetke oprao ruke benzinom (da skine čestice nitrata od pucanja) presvukao se (da ne bude upadljiv zbog garderobe u kojoj ga je vidjelo nekoliko svjedoka) sakrio garderobu, uzeo je mobilni telefon svog brata od tetke (da ga po njegovom ne bi locirali) a onda ga je optuženi R. V. kolima odvezao do mjesta Beri. Te večeri se čuo sa M. D., što je sud utvrdio iz iskaza ovog svjedoka, čiji je iskaz takodje prihvatio kao jasan, logičan i ubjedljiv. Ni ovaj svjedok nije imao niti jedan razlog da sudu ne saopšti istinito ono što je njemu poznato, jer da nije tako odnosno da je svojim iskazom želio da pomogne optuženom ne bi iznosio čitav razgovor koji su vodili te večeri. No, on se, po mišljenju suda, odlučio da istinito saopšti sve što je njemu poznato, pa je iskaz ovog svjedoka sud prihvatio kao objektivan. Iz iskaza ovog svjedoka sud je utvrdio da se kritične večeri negdje oko 22 časa, 3 puta čuo sa optuženim V. I., te da je u drugom razgovoru optuženi ga pitao: "Jesam li ga ubio" na šta mu je on odgovorio: "Jesi, je li ti to bio cilj?" I. je tada odgovorio nešto nerazgovjetno, ali je on shvatio da je otprilike odgovorio da mu je to bio cilj.I. ga je pitao da mu pomogne i objasnio mu tačno gdje se nalazi, a on mu je odgovorio da mu ne može pomoći i da ne želi da se u to upliće. Osim ovoga, sud je utvrdio da se ovaj svjedok čuo telefonom sa optuženim I. kritičnog dana i negdje oko 15 h, i da ga je optuženi zvao da se vide i popiju piće, ali on nije pošao. Ovaj svjedok je bio odredjen i prilikom kazivanja da je sa optuženim V. sjedio nekih 10-ak dana prije predmetnog dogadjaja u bašti picerije "Primicija", kada je primijetio S. koji je prelazio bulevar. Tada su na I. inicijativu odmah platili račun i otišli iz lokala na suprotnu stranu od one kojom se kretao S.. Iz ovog dogadjaja i iz nekih razgovora sa V. zaključio je da se I. plaši S..<br>
<br>
Ovdje treba naglasiti da sud nije prihvatio iskaz svjedoka R. G., već je isti ocijenio kao nelogičan i suprotan izvedenim dokazima.Ovaj svjedok je naveo da je iz kuće kenuo negdje u 8,30-8,45 h, i da je došao do bulevara - ulice koja prolazi pored Televizije i da je ispred njegovog auta pao čovjek. Naveo je da je on jedini i prvi prišao tom čovjeku i kada je vidio da mu ide krv vratio se u vozilo, pošao malo unazad a onda desnom stranom te ulice otišao u pravcu grada. Još je naveo da nije bilo nijedno vozilo parkirano, i da nije čuo nijedan glas pa ni ženski. Ovakvi navodi svjedoka su u suprotnosti sa svim izvedenim dokazima, jer je tokom postupka nedvosmisleno utvrdjeno da je dogadjaj bio oko 18 h, da je sestra oštećenog bila zaustavljena&nbsp; svojim vozilom u desnoj saobraćajnoj traci kolovozne trake koja prolazi pored televizije i da je čim joj je brat pao počela da vrišti, a da je oštećenom prišao njegov kum i prijatelj K. S., koje činjenice je sud utvrdio iz iskaza navedenih svjedoka i iskaza svjedoka B. P.. Za žensku vrisku čuli su i drugi svjedoci.<br>
<br>
Za pravilno i potpuno utvrdjenje činjeničnog stanja, a posebno okolnosti da li se u konkretnom slučaju radilo o osveti, te ako jeste, o kakvoj osveti je riječ, bezobzirnoj kako se optužbom stavlja na teret, ili samo osveti, sud je proveo brojne dokaze.<br>
<br>
Optuženi je u svojoj odbrani naveo da ga je u noći 27.03.2008.godine, ispred noćnog kluba "Stara Crna Gora" u Budvi, oštećeni teško tjelesno povrijedio udarcima drške pištolja po glavi. Ovakvi navodi odbrane optuženog potvrdjeni su provedenim dokazima, pa ih je sud prihvatio kao istinite. Naime, iz iskaza svjedoka V. D., sud je utvrdio da je te večeri, u kasnim noćnim satima, otišao za Budvu sa V. I. njegovim kolima. Da je te večeri povrijedjen V. I. sud je utvrdio iz medicinske dokumentacije, nalaza i mišljenja vještaka sudske medicine, te iskaza svjedoka P. N. i V. D.. Svjedok P. N. je na glavnom pretresu naveo da se sjeća večeri kada je optuženi V. I. došao sa V. D. u lokal "Stara Crna Gora" koji je držao S. R. i u kojem je on bio zaposlen za kasom. Bili su za jednim stolom i ponašao se normalno, čak im je vlasnik poslao piće. Vlasnik S. R. je te večeri pošao do sobe da se odmori, a nakon što se vratio, pozvao je V. da izadje napolje. Nakon 15-20 minuta S. se vratio u lokal i rekao mu da izadje napolje, što je on i uradio. Napolju je vidio V. koji je bio sav krvav i u nesvjesti. Pokušao je da ga probudi ali nije uspio. V. nije davao znakove života. S. mu je tada predložio da ga povedu u sobu, pa su ga zajedno ponijeli. On je polivao I. vodom, stavljao mu peškir na glavu i presvukao I., tako što mu je skinuo njegovu robu, a obukao njegovu majicu i trenerku. Nakon toga se vrato da radi, a nepolju je vidio I. torbicu, polomljeni mobilni telefon i ključeve od kola, pa je te stvari odnio u sobu u kojoj se nalazio I. i stavio je pored njega. U sobi je sa I. ostao S. koji se tu zadržao nekih pola sata, a onda se vratio u lokal. Nakon pola sata od ponovnog dolaska S., on je otišao do sobe da obidje I. i vidio da ga nema u sobi. To je saopštio oštećenom S., a ovaj ga je nagovorio da ukoliko bilo ko nešto pita on (P.) kaže da je njega I. napao, da se loše ponašao prema gostima, te da ga je P. udario bocom od koka kole po glavi. Pristao je da tako kaže, jer je S., kako se izrazio ovaj svjedok "gazda" pa bi njega S. lakše izvukao iz zatvora. Svjedok je još naveo da je protiv njega vodjen postupak pred Osnovnim sudom u Kotoru, te da je isti tamo ispričao istinu i da je oslobodjen od optužbe. Da je iskaz ovog svjedoka istinit potvrdjeno je uvidom u spise predmeta Osnovnog suda Kotor i u presudu tog suda kojom je okrivljeni P. N. oslobodjen od oputžbe. Svjedok V. D. je opisao kada ga je I. pozvao te večeri, gdje ga je on sačekao i gdje ga je odvezao (u KBC Podgorica). Iz medicinske dokumentacije-otpusne liste sa epikrizom, KC Crne Gore Odjeljenje neurohirurgije proizilazi da je optuženi V. I. lječen od 27.03.2008. do 02.04.2008.godine, data je dijagnoza i konstatovano da je pacijent primljen preko Urgentnog centra zbog povreda zadobijenih navodno od strane drugog lica. Zatim je navedeno da dogadjaj povredjivanja ne rekonstruiše u cjelini, da je povraćao u više navrata, da se žali na glavobolje, mučninu i bol u predjelu donje vilice sa lijeve strane. Konstatovane su rane te da su iste hiruški obradjene i da je dobio AT zaštitu. Iz nalaza i mišljenja vještaka sudske medicine sud je utvrdio vrstu, težinu i kvalifikaciju povrede kod optuženog, te mehanizam nastanka, a što je ranije detaljno objašnjeno. Dakle, iz svih ovih dokaza sud je nedvosmisleno utvrdio da je u noći 27.03.2008.godine, oštećeni S. R. teško tjelesno povreido optuženog V. I., te da je zbog težine povreda liječen u bolnici od 27.03.2008. godine do 02.04.2008.godine. Ovu činjenicu očigledno prihvata i tužilaštvo s obzirom da je u optužnom aktu navedeno da je optuženi V. I. krivično djelo ubistvo izvršio pri bezobzirnoj osveti zbog dogadjaja od 27.03.2008.godine. Činjenica da je oštećeni S. R. 27.03.2008.godine, povrijedio optuženog V. I.&nbsp; bila je poznata i njegovoj sestri R. koja je u svom iskazu iznijela sopstvena saznanja vezana i za ovaj dogadjaj kao i za dogadjaj od 07.05.2008.godine, a čiji iskaz je sud prihvatio kao iskreno kazivanje sopstvenih saznanja.<br>
<br>
Ovdje treba naglasiti da je povodom ovog dogadjaja saslušan i svjedok M. S., no iskaz ovog svjedoka sud nije prihvatio već je isti ocijenio nejasnim, neuvjerljivim, kontradiktornim i suprotnim izvedneim dokazima, a kao takav (i pred istražnim sudijom i na glavnom pretresu) neprihvatljiv za sud. Naime, ovaj svjedok je pred istržanim sudijom naveo da je 27.03.2008.godine, u noćnom klubu "Stara Crna Gora" upoznala mladića iz Podgorice koji je prišao stolu za kojim je bila sa svojom drugaricom i predstavio se kao I., da bi na glavnom pretresu nakon prigovora optuženog iznijela podatak da se sa njim (I.) i njegovim drugom L. N.&nbsp; upoznala nekoliko večeri prije kritičnog dogadjaja. Svjedok je zatim iznijela tvrdnju da je I. te večeri napolje izašao sa P. N. zv. "N." a iz spisa predmeta i provedenih dokaza, je utvrdjeno da je te večeri optuženi V. izašao sa oštećenim S. R.. Svjedok je iznijela niz nelogičnih, neobjektivnih, kontradiktornih tvrdnji, koje su opovrgnute izvedenim dokazima, pri tom je stalno mijenjala svoj iskaz što je sud ocijenio kao sračunato da se izbjegne reći istina (ma kome to bilo u korist). S obzirom da ovaj svjedok nije niti u jednom svom iskazu dosledno, ubjedljivo i u skladu sa ostalim dokazima iznijela svoja saznanja o predmetnom dogadjaju od 27.03.2008.godine, sud ovakav iskaz (i pred istražnim sudijom i na glavnom pretresu) nije prihvatio.<br>
<br>
Nakon ovog dogadjaja, ispred lokala "Stara Crna Gora" optuženi V. I. i oštećeni su se u Podgorici sreli najmanje dva puta, što je sud utvrdio iz iskaza svjedoka M. D. i B. D.. Već je navedeno da je svjedok M. D. 10 do 15 dana prije ubistva bio sa optuženim V. I. u piceriji "Primicija" u Podgorici, i da su tada obadvojica primijetili oštećenog S. koji je prelazio bulevar u kretao se u njihovom pravcu. Da bi izbjegao susret sa S., I. je insistirao da se plati račun i da podju, što su i uradili. Svjedok B. D. je opisao dogadjaj kod CKB banke takodje u Podgorici. U tom svom iskazu svjedok je naveo da je bio sa optuženim V. I. sa kojim je drug od djetinjstva i da su se kretali&nbsp; pored CKB banke koja se nalazi na trgu "Vektre" kada se na ulici, na suprotnoj saobraćajnoj traci koja vodi ka maloj pijaci zaustavilo jedno vozilo u kojem je, kroz otvoren prozor vozača, vidio da se unutra nalaze najmanje dvije osobe. Vozač tog vozila se obratio I. riječima:"Ako ne povučeš onu prijavu nećeš dočekati da se okupaš ljetos u moru", što je I. uznemirilo pa je krenuo ka tom vozilu. On ga je spriječio u tome, a ovo vozilo je svirnulo i nastavilo dalje. Ovaj dogadjaj se odigrao 10,15 ili 20 dana prije kritičnog dogadjaja. Naravno saznao je da je ove riječi uputio S. R.. I ovom svjedoku je poznato šta se desilo 27.03.2008.godine, naravno iz I. priče, a ono što je svojim očima vidio to je da je I. bio zaista teško povrijedjen jer ga je posjećivao u bolnici. Iskaz ovog svjedoka sud je u potpunosti prihvatio jer je svjedok jasno, nedvosmisleno, dosledno iznio svoja saznanja tokom postupka a njegov iskaz nije doveden u pitanje nijednim drugim izvedenim dokazom.<br>
<br>
Za pravilno razrješenje ove krivično pravne stvari je od bitnog uticaja bilo i svjedočenje L. N. iz čijeg iskaza je sud utvrdio da su se kritičnog dana družili on i optuženi V. I.. Njihov susret je bio splet slučajnih okolnosti. Svjedok je zvao I. da dodje po njega jer je svoje vozilo ostavio kod majstora, no, kako I. nije mogao da dodje, dogovorili su se, naravno ukoliko L. nadje prevoz da se nadju. Svjedok je našao prevoz i došao u kafić "Alpe bar" gdje je bio I.. Bilo je oko 15 časova. Dužili su se do otprilike 16,30 h. Za to vrijeme su bili u još jednom kafiću, a zatim su bili u buticima koji se nalaze u zgradi preko puta "Vektre" u tzv. "profesorskoj zgradi". I. je kupio košulju i pantalone. Oko 16,30 h su se razdvojili. Nisu imali dogovor za kasnije, kako tvrdi ovaj svjedok. Sud je iskaz ovog svjedoka povjerovao, jer je isti na jasan, nedvosmislen način, ubjedljivo i logično saopštio sudu sve što je njemu bilo poznato. Da je ovaj svjedok objektivno i nepristrasno izložio svoja saznanja sud se uvjerio kroz okolnosti da je isti bio u dobrim odnosima i sa optuženim i sa oštećenim, što dalje znači da nije imao niti jedan razlog da saopšti sudu nešto što se zaista nije desilo. Ovom svjedoku optuženi nije saopštio da je vidio oštećeniog tog dana, dok su bili po buticima, već je to saopštio M. R., nakon što je krenuo kući iz navedene trgovine. I ovom svjedoku kao i mnogim saslušanim licima bilo je poznato šta se desilo izmedju optuženog i oštećenog 27.03.2008.godine, odnosno bilo mu je poznato da je I. povrijedjen, da je bio u bolnici zbog te povrede, da ga je prema onome što je čuo povrijedio oštećeni S. R., osim toga, optuženog V. I. je u gradu sreo sa zavojem oko glave.<br>
<br>
Dakle, iz svih navedenih dokaza, logički povezujući sa navodima odbrane, sud je nedvosmisleno zaključio da je optuženi V. I. lišio života oštećenog S. R., na naprijed navedeni način i time su se u njegovim radnjama stekla sva bitna obilježja bića krivičnog djela ubistvo iz čl.143 Kz-a. Pri izvršenju djela je postupao sa direktnim umišljajem, jer je znao i bio svjesan da pucajući iz vatrenog oružja u vitalne organe oštećenog istog može lišiti života pa je to i htio, što znači da je postupao sa direktnim umišljajem. Naime, kod optuženog je u vrijeme izvršenja krivičnog djela sposobnost da shvati značaj svog djela kao i mogućnost da upravlja svojim postupcima bila smanjena do bitnog, ali ne i bitno. Sud je do ovog zaključka došao na osnovu nalaza i mišljenja Komisije vještaka Klinike za psihijatriju pri Kliničkom centru Podgorica, te na osnovu izjašnjenja njihovog predstavnika na glavnom pretresu. Ovaj nalaz i mišljenje, te izjašnjenje predstavnika Komisije vještaka na glavnom pretresu, sud je u potpunosti prihvatio, kao jasan, precizan, detaljan i zasnovan na pravilima struke i nauke. Po mišljenju suda, ovi vještaci su stručni za davanje nalaza i mišljenja o psihičkom stanju optuženog V. I. u vrijeme izvršenja krivičnog djela. U svom nalazu su opisali sve radnje koje su preduzeli prikupljajući podatke za davanje jednog stručnog nalaza. Po mišljenju suda, angažovani vještaci (jedan psiholog, psihijatar i neuropsihijatar) imaju i dovoljno znanja i dovoljno iskustva i da su u potpunosti stručni da pravilno ocijene, na osnovu cjelokupnog, raspoloživog materijala kakvo je bilo stanje svijesti kod optuženog u vrijeme izvršenja krivičnog djela. Sud je prihvatio&nbsp; mišljenje vještaka da se kod optuženog V. I. radi o senzitivno depresivnoj strukturi ličnosti, koja u stresnim situacijama reaguje dvojako, depresivno i odloženo agresivno i kod koje je smanjena tolerancija na frustracije. Takodje je utvrdjeno da je optuženi osoba prosječnih intelektualnih sposobnosti koja pokazuje primarne simptome poremećaja ličnosti sa velikim kvantumom ankcioznosti i napetosti koja je djelimično uzrokovana teškom traumom glave sa prelomom baze lobanje i potresom mozga. Predstavnik tima vještaka je sudu objasnio da poremećaj ličnosti karakteriše nesklad emocija i nagona volje, da je kod tih osoba otežana kontrola implusa, da postoji osjećaj napetosti, nervoze i anksioznosti, ali da to nije duševna bolest koja bi isključila uračunjivost. Na osnovu svega sud zaključuje da je sposobnost shvatanja značaja djela i upravljanja svojim postupcima kod oputženog V. I. u virjeme izvršenja djela bila smanjena, ali ne i bitno. Da je prednji zaključak suda ispravan potvrdjuje se činjenicom da je optuženi V. I. odredjeno, precizno, sa puno detalja koji su poznati samo njemu iznio svoju odbranu, što po mišljenju suda ne bi mogla da uradi osoba koja je u vrijeme izvršenja djela bila bitno smanjeno uračunjiva ili čak neuračunjiva. Pored navedenog, na ovakav zaključak suda uticalo je i ponašanje optuženog V. nakon izvršenog krivičnog djela, a to je činjenica (koju je sud nedvosmisleno utvrdio i iz ostalih dokaza) da je nakon pucanja otišao sa lica mjesta, sakrio (bacio) pištolj kod kontejnera, ušao u kafe restoran Dječije bolnice, čak naručio piće, a zatim pozvao svoju djevojku da dodje kolima po njega, a nakon što je ona došla rekao joj da ga vozi kod njegovog brata od tetke (R. V.) da bi joj u toku vožnje rekao da ne ide na kružni tok kuda je ona bila krenula, znajući da je tamo već stigla ili će stići policija zbog onog što je uradio, usput telefonom razgovarao sa drugom, a kada mu je i otac stigao kod kuće brata od tetke, ispričao šta im se desilo, da bi zatim razradili plan njegovog skrivanja i bjekstva zbog učinjenog, što sve ukupno sigurno nisu reakcije osobe koja je bitno smanjeno uračunjiva. Dakle, u radnjama optuženog stiču se svi bitni objektivni i subjektivni elementi bića krivičnog djela ubistvo iz čl.143&nbsp; Kz-a.<br>
<br>
Kao što se da zaključiti, sud nije prihvatio pravnu kvalifikaciju iz optužnice, tj. da je optuženi V. I. izvršio krivično djelo teško ubistvo iz čl.144 st.1.tač.1. i tač.4. KZ-a, odnosno na podmukao način i pri bezobzirnoj osveti, već nalazi da se u radnjama ovog optuženog stiču elementi bića krivičnog djela ubistvo iz čl.143 KZ-a, za koje djelo ga je i oglasio krivim, a time nije povrijedjen identitet optužbe, jer sud nije vezan predlogom pravne ocjene tužilaštva.<br>
<br>
Naime, ubistvom na podmukao način se smatra ono lišavanje života koje je izvršeno na prikriven, potajan način, pri kome je učinilac ispoljio posebnu lukavost ili prepredenost. Podmuklost je objektivno-subjektivna kategorija; objektivna strana se izražava u načinu djelovanja&nbsp; (da žrtva nije očekivala ubistvo), a subjektivna u naročito ispoljenoj prepredenosti učinioca. Ubistvo se obično ne vrši javno. Naprotiv, učinilac redovno nastoji da djelo i on ostaju neotkriveni i u tom cilju preduzima ogovarajuće mjere. Da bi to djelo bilo kvalifikovano kao podmuklo potrebno je da se vrši na posebno&nbsp; prikriven način i da je učinilac ispoljio lukavost i prepredenost koji prelaze normalnu&nbsp; obazrivost kod izvršenja ovog djela.<br>
<br>
U konkretnom slučaju sud je utvrdio da je optuženi sa vatrenim oružjem (revolverom) pucao u oštećenog kada je ovaj bio okrenut gotovo ledjima, u svakom slučaju pogodio ga je u glavu u predjelu korjena vrata sa desne zadnje strane, nanoseći mu ranu prostrelinu koja se kanalom rane nastavlja kroz meko tkivo razarajući prva dva vratna pršljena i vratnu kičmenu moždinu kroz meko tkivo ispod osnovice lobanje i završava u lijevom zaušnom predjelu izlaznom ranom nastavlja kroz lijevu ušnu školjku i završava u predjelu lijeve ušne školjke izlaznom ranom, a drugi u predjelu dlanene strane desne podlaktice nanoseći mu ranu prostrelinu koja se kanalom nastavlja kroz meko tkivo kosti podlaktice i završava na nadlanenoj podlaktice, izlaznom ranom, a ispalio je 3 metka u njegovom pravcu kada je od oštećenog bio udaljen nekoliko metara. Osim toga, utvrdjeno je da se sve to dešavalo oko 18 časova, na ulici u blizini picerije "Primicija" i zgrade RTVCG i u neposrednoj blizini svjedoka K. S. i S. R.. Ovakav činjenični opis radnje koju je preduzeo optuženi ne može se podvesti pod pojmom podmuklog načina izvršenja, jer je optuženi radnju izvršenja preduzeo u sred dana, na mjestu gdje je uobičajena i očekivana frekvencija gradjana, zbog prisustva picerije "Primicija" i zgrade Televizije.Optuženi nije preduzeo niti jednu radnju da namami oštećenog na neko skrovito mjesto niti da zloupotrebi njegovo povjerenje. Sama činjenica da je oštećeni bio više ledjima okrenut u momentu kada ga je pogodio optuženi nije dovoljna da se navedena radnja okarakteriše kao podmukla.Termin podmuklosti je pravni termin koji je uzet iz pravne norme u kojoj je opisano teško ubistvo iz člana 144 st.1.tač.1. Kz-a, pa on sam po sebi nije dovoljan da bi se radnja optuženog cijenila kao podmuklo lišenje života, već je neophodno da se u činjeničnom opisu preduzete radnje nadje potpora za taj pravni termin. U konkretnom slučaju u činjeničnom opisom preduzete radnje od strane optuženog V. ovaj sud ne vidi onu osnovu koja je neophodna da bi se na nju primijenio pravni termin podmuklog načina lišenja života oštećenog S. R..<br>
<br>
Sud je osim navedenog utvrdio da je optuženi V. I. lišio života oštećenog S. R. iz osvete. Pucao je da bi se osvetio za zlo koje mu je učinio oštećeni 27.03.2008.godine, u noćnom klubu "Stara Crna Gora" kada je oštećeni povrijedio optuženog drškom pištolja i nanio mu tešku tjelesnu povredu - ranu razderinu glave u lijevom slepoočnom predjelu dužine 2 cm, 3 manje razderine glave u oba potiljačna predjela, potres mozga, prelom baze lobanje sa lijeve strane, nagnječenje u lijevom jagodičnom predjelu, prelom krune zuba 21, više oguljotina ispod desne lopatice. Medjutim, sud zaključuje da u njegovoj radnji nema bića krivičnog djela ubistva iz bezobzirne osvete. Da bi postojala bezobzirna osveta treba da je izvršena prema takvom licu i pod takvim okolnostima da se postupci učinioca pojavljuju kao očigledno bezobzirni. Na primjer; da je izvršeno prema trećem licu koje nema nikakve veze sa ranije učinjenim zlom, ili je učinjeno prema licu koje je zbog zla nanijetog učiniocu kažnjen sudskom odlukom ili je proteklo duže vrijeme od dana ranije pričinjenog zla, poslije koga se izvršenje osvete ne bi moglo više očekivati. U takvim slučajevima bezobzirnost onoga koji vrši ubistvo iz osvete posebno se ispoljava u njegovim hladnokrvnim pripremama za ubistvo koje namjerava da izvrši. U konkretnom slučaju ovih okolnosti nema.<br>
<br>
Sud dakle nalazi&nbsp; da radnja koju vrši optuženi V. I. - dolazak s ledja oštećenom i vadjenje pištolja u odnosu na oštećenog jeste potajna radnja, ali da bi se ista kvalifikovala kao podmukao način izvršenja, potajno postupanje mora biti jačeg inteziteta od iskazanog kritičnom prilikom tj. mora biti izražena kroz lukavost i prepredenost izvršioca, a što ovaj sud u konkretnom slučaju nije utvrdio.<br>
<br>
Susret sa optuženim nije bio planiran, ni pripreman, niti je optuženi birao izglednu šansu, tj. priliku za efikasno izvršenje djela, u čemu bi se ogledala lukavost,&nbsp; niti planira, priprema, bira okolnosti pod kojima njegov postupak neće biti otkriven, u čemu bi se ogledala prepredenost, jer djelo izvršava na javnom mjestu u prisustvu drugih ljudi, u dnevnim uslovima.<br>
<br>
Nadalje, sud nalazi da je optuženi motivisan osvetom pri izvršenju djela, ali njegova motivacija nije bezobzirna osveta kao kvalifikatorna okolnost krivičnog djela koje mu se optužnicom stavlja na teret.<br>
<br>
U konkretnom slučaju uzimajući u obzir sve okolnosti pri kojima je postupao optuženi, sud ne nalazi obilježlje bezobzirnosti u osvetničkom djelu i motivu optuženo. Ovakav zaključak sud zasniva na činjenici da kod optuženog ne postoji posebna upornost u postupcima koja bi predstavljala, ogledala se u hladnokrvnim pripremama učinioca za djelo koje je izvršio (ne postoji izrazita&nbsp; ni očigledna nesrazmjera izmedju zla koje se nanosi i onog koje se osvetom reparira).<br>
<br>
Dakle, ovaj sud zaključuje da je postupanje optuženog V. I. kritičnom prilikom motivisano osvetom zbog toga što mu je oštećeni S. R. nanio tešku tjelesnu povredu, ali djelo ne vrši na podmukao način niti iz bezobzirne osvete.<br>
<br>
Prilikom donošenja odluke, ono što je bio poseban predmet ocjene ovog suda je upravo psihički odnos optuženog V. prema izvršenom krivičnom djelu-ubistvu-što je sud utvrdjivao ne samo provodjenjem vještačenja putem tima vještaka&nbsp; Klinike za psihijatriju, već i ostalim provedenim dokazima. Tvrdnja odbrane, da je optuženi V. I. ovo krivično djelo izvršio u stanju jake razdraženosti, straha i bijesa, da je bio privremeno duševno poremećen, a u to stanje doveden bez svoje krivice, sud nije prihvatio jer takva tvrdnja nije dokazana, što dalje znači da sud nije prihvatio stav odbrane da je optuženi V. I. izvršio krivično djelo ubistvo na mah. Sud nije prihvatio odbranu optuženog da mu je oštećeni kritičnog dana 07.05.2008.godine, uputio riječi:"Vidi buvo mala, ako ne povučeš pirjavu završit ćeš u kesi", i da se mašio za lijevu stranu kao da će da uzme pištolj, jer je takva odbranau potpunosti opovrgnuta iskazom svjedoka K. S., kao što je naprijed i navedeno. Dakle, nije dokazano da je bilo napada, niti teškog vrijedjanja od strane oštećenog, da bi upravo njegovo ponašanje izazvalo jaku razdraženost kod optuženog. U stanje razdraženosti, ali srednjeg inteziteta, a ne jakog, je doveden zbog činjenice da je vidio oštećenog sa kojim je imao fizički konflikt 27.03.2008.godine, kada ga je oštećeni teško tjelesno povrijedio, a i kasnijih susreta kada je dolazilo i do upućivanja riječi prijetnje. Medjutim, ubistvo nije izvršeno na mah odnosno isto nije uslijedilo odmah ili u kraćem vremenskom intervalu, poslije izvršenog napada ili teškog vrijedjanja. Dakle, kako nije ispunjen niti jedan uslov (a postoje najmanje tri koja moraju biti istovremeno ispunjena)&nbsp; niti je bilo napada, niti je bilo vrijedjanja, niti je bilo zlostavljanja od strane oštećenog kritičnog dana, pa samim tim optuženi nije doveden u stanje jake razdraženosti usled ponašanja oštećenog,&nbsp; što dalje isključuje i mogućnost da se u konkretnom slučaju radi o privilegovanom ubistvu, odnosno o ubistvu na mah iz člana 145 Kz-a, zbog čega je sud takav navod odbrane ocijenio neosnovanim.<br>
<br>
Sud nije prihvatio ni navod odbrane da je nalaz i mišljenje o psihičkom stanju optuženog V. I. trebalo povjeriti prvenstveno specijalisti neurohirurgu, a zatim i drugoj ustanovi za psihijatirjsko vještačenje, jer dati nalazi i izjašnjenje po navodima odbrane sadrže brojne kontradiktornosti, što bi drugim riječima značilo da angažovani vještaci nisu dali stručni nalaz. Nasuprot ovakvoj tvrdnji odbrane, sud je mišljenja da je nalaz i mišljenje navedenih vještaka, te izjašnjenje njihovog predstavnika na glavnom pretresu jasno, ubjedljivo i stručno, a razloge za ovakvo mišljenje sud je već naveo pa ih nije potrebno na ovom mjestu ponavljati.<br>
<br>
Neosnovan je i navod odbrane da nije rasvijetljena tokom postupka važna okolnost niti provedeno kao dokaz uzimanje parafinske rukavice od oštećenog kojim dokazom bi se po tvrdnji odbrane potvrdila odbrana optuženog V.a, da se oštećeni mašio za pištolj. Nasuprot tvrdnji odbrane, iz spisa predmeta, se nedvosmisleno utvrdjuje da ovaj dokaz jeste proveden i iz navedenog dokaza sud je nedvosmisleno utvrdio da na rukama oštećenog nisu nadjene nitratne čestice, što dalje znači da se isključuje mogućnost da je imao dodir sa oružjem.<br>
<br>
Prilikom odlučivanja u ovom dijelu, sud je cijenio i ostale navode odbrane i provedene dokaze, pa je našao da su isti bez uticaja na drugačiju odluku suda.<br>
<br>
Što se tiče krivičnog djela nedozvoljeno držanje oružja i eksplozivnih materija iz čl.403 st.1. Kz-a, tokom postupka je nedvosmisleno utvrdjeno da je optuženi V. I. dana 07.05.2008.godine, neovlašćeno nosio oružje revolver marke "Crvena zastava" model 03/94 cal.357 "Magnum" fabričkog broja ..., za koji nije imao oružani list, znači suprotno čl.27 i čl.11 Zakona o oružju. Naime, iz odbrane optuženog i iz potvrde o privremeno oduzetom predmetu sud je nedvosmisleno utvrdio da je optuženi izvršio predmetno krivično djelo. Optuženi je u svojoj odbrani naveo da je predmetni pištolj kupio unazad 2 do 3 godine, od nepoznatog lica, iz Republike Srpske i za ovaj pištolj (revolver) nije imao oružni list, a gotovo stalno ga je nosio sa sobom. Sam optuženi u svojoj odbrani navodi da je pretpostavio da za oružje treba imati oružni list, a sud zaključuje da je isti znao da za nabavljanje i nošenje oružja mora da ima i oružni list, ovo posebno pri činjenici da je otac optuženog V. I. zaposlen u Ministarstvu upravo na mjestu gdje je zadužen za nabavku oružja, pa je činjenica da za nabavljanje, držanje i nošenje oružja neophodno izvaditi oružni list svakako bila poznata optuženom V. I.. Optuženom je bilo poznato i da oružje ne smije da se nosi na javnom mjestu, a pod javnim mjestom se u smislu Zakona o oružju podrazumijeva svako mjesto na kojem je slobodan pristup svakom kao što su ulica, trg, javni put, plaža, park itd.<br>
<br>
Optuženi je znao i bio svjestan da je nošenje pištolja (revolvera) bez izdatog oružnog lista, na javnom mjestu zabranjeno i kažnjivo., pa je u&nbsp; izvršenju predmetnog krivičnog djela postupao sa direktnim umišljajem svjesan zabranjenosti takve djelatnosti, iz kojih razloga ga je sud za ovo krivično djelo oglasio krivim. Pri izvršenju ovog krivičnog djela optuženi je postupao sa direktnim umišljajem, jer je bio svjesan djela i htio je njegovo izvršenje.<br>
<br>
Iz sadržine provedenih dokaza, koje je sud cijenio i pojedinačno i u njihovoj medjusobnoj vezi, a zatim ih logički povezujući sa navodima optužbe i sa navodima odbrane sud je nedvosmisleno zaključio da se u radnjama optuženog V. I. stiču svi objektivni i subjektivni elementi bića krivičnih djela&nbsp; ubistvo iz čl.143&nbsp; Kz-a u sticaju sa kriv. djelom iz čl.403 st.1. Kz-a.<br>
<br>
Prelazeći na izbor krivične sankcije za optuženog V. I., ovaj sud je, u smislu člana 42 Kz-a, cijenio sve okolnosti koje su od uticaja da kazna bude manja ili veća, pa je od olakšavajućih okolnosti na strani optuženog našao da se radi o mlađem licu, a od otežavajućih da je optuženi V. osuđivan, što je utvrđeno iz izvoda iz kaznene evidencije na ime optuženog. Imajući u vidu ovako utvrdjene olakšavajuće i otežavajuće okolnosti, sud je primjenom člana 48 st.1. Kz-a prethodno utvrdio kazne za svako djelo u sticaju, pa je optuženom V. I. za krivično djelo ubistvo utvrdio kaznu zatvora u trajanju od 14 godina a za krivično djelo nedozvoljeno držanje oružja i eksplozivnih materija kaznu zatvora u trajanju od 7 mjeseci, da bi zatim primjenom čl.48 st.2. Kz-a, optuženom izrekao jedinstvenu kaznu zatvora u trajanju od 14 godina i 6 mjeseci. Sud je mišljenja da je izrečena kazna adekvatna težini izvršenih krivičnih djela i optuženog kao njihovog izvršioca, te&nbsp; da će se ovako izrečenom kaznom ostvariti svrha njenog izricanja, propisana članom 32 Kz-a, a u okviru opšte svrhe izricanja krivičnih sankcija propisane članom 4 stav 2 Kz-a.<br>
<br>
Sud je primjenom čl.51 Kz-a optuženom V. I. u izrečenu kaznu uračunao vrijeme provedeno u pritvoru od 09.05.2008.godine, pa nadalje.<br>
<br>
Što se tiče optuženog R. V. sud nalazi da je nedvosmisleno utvrdjeno da je izvršio krivično djelo za koje je oglašen krivim a ovakav zaključak suda zasniva se na odbranu samog R. V. datoj u postupku pred policijom, te na materijalnim dokazima i iskazima svjedoka. Kasnije mijenjanje odbrane optuženog sud je kao neubjedljivo i nelogično ocijenio kao sračunato na izbjegavanje krivično pravne odgovornosti.<br>
<br>
Naime, optuženi R. V. je oglašen krivim da je nakon dogadjaja ispred zgrade Televizije kada je optuženi V. I. lišio života S. R., prikrivanjem tragova i na drugi način pomogao optuženom V. I. da ne bude otkriven u izvršenju krivičnog djela za koje je predvidjena kazna zatvora preko 5 godina, jer mu je u svojoj kući koja se nalazi u Podgorici ulica Vojvodjanska br. ... dao odjeću da se presvuče, a odjeću koju je optuženi imao na sebi prilikom izvršenja krivičnog djela ubistva omogućio da sakrije u pomoćni objekat pored kuće, zatim mu dao mobilni telefon sa karticom, te nakon toga, svojim vozilom marke "Pasat" crne boje ga odvezao do tzv. "Plavog mosta" u mjestu Beri opština Podgorica, a kada su ovlašćeni policijski službenici došli u njegovu kuću u potrazi za optuženim V. saopštio im da optuženi nije dolazio kod njega, te time izvršio krivično djelo pomoć učiniocu nakon izvršenog krivičnog djela iz čl.387 st.2. i st.1. Krivičnog zakonika.<br>
<br>
Krivično djelo za koje je oglašen krivim je specifično, jer njegovo postojanje pretpostavlja da je prethodno izvršeno neko drugo krivično djelo koje se goni po službenoj dužnosti i za koje se može izreći kazna zatvora preko pet godina, pa radnje koje preduzima to lice predstavljaju radnje kojima treba da se onemogući krivično gonjenje. U suštini radnja izvršenja ovog krivičnog djela je, prije svega sakrivanje učinioca djela (poznatog ili nepoznatog), što se može učiniti na razne načine-davanjem skloništa, prebacivanjem na neko skrovito mjesto, organizovanjem bjekstva, prerušavanjem učinioca i slično. Izmedju ostalih načina izvršenja ovog krivičnog djela jedan od njih je i davanje lažnih obavještenja organima gonjenja o mjestu gdje se nalazi počinilac ili o kretanju učinioca. Za postojanje krivičnog djela neophodno je da se učiniocu djela pomaže da ne bi bio otkriven što podrazumijeva otkrivanje i hvatanje nepoznatog ili poznatog učinioca djela.<br>
<br>
Iz same odbrane optuženog R. V. date pred službenicima policije i pred istražnim sudijom proizilazi&nbsp; da je on kritičnog dana oko 18,20 h, saznao lično od optuženog V. I. da je ovaj izvršio krivično djelo tj. da je pucao u S. R. i da ga je pogodio. Dakle, optuženi je znao da je optuženi V. izvršio krivično djelo. Iz trasološkog nalaza&nbsp; proizilazi da odjeća optuženog V. I. nije bila oštećena, pa to nije bio razlog da bi se isti presvukao. Medjutim, optuženi V. I. se ipak presvukao i obukao garderobu optuženog R. V.. To presvlačenje već predstavlja jednu od radnji pomaganja a naime, presvukao se da se ga nakon odlaska iz kuće ne bi niko prepoznao po garderobi u kojoj je bio prilikom izvršenja krivičnog djela. Pored toga, optuženi R. V. je garderobu u kojoj je bio optuženi V. spakovao odnosno dodao kesu V. u koju je ta garderoba stavljena, a zatim mu omogućio da tu kesu sa garderobom sakrije u pomoćni objekat pored kuće. U njegovoj kući bilo je razgovora o bjekstvu pa je optuženi R. V. svojim vozilom marke "Pasat" prebacio optuženog V. do tzv. "Plavog mosta" u mjestu Beri i tamo ga ostavio, a prije toga mu je dao svoj mobilni telefon sa karticom. Sve navedene radnje predstavljaju radnje izvršenja krivičnog djela za koje je oglašen krivim. Da je prednji zaključak suda ispravan i da je optuženi R. znao da preduzetim radnjama pomaže izvršiocu krivičnog djela da ne bude otkriven, potvrdjuje se činjenicom da je optuženi R. nakon što se vratio kući i došla policija kod njih i vršila pretres, na pitanje policajaca da li je vidio I. V. i zna li gdje je, odgovorio da ga nije vidio i da ne zna gdje je. Samim tim što je tako odgovorio policiji, znači da je htio da onemogući odnosno oteža policiji otkrivanje V. I..<br>
<br>
Da je zaista optuženi R. V. preduzeo sve ove radnje, proizilazi ne samo iz njegove odbrane koju je sud citirao, već i iskaza svjedoka B. I. koja je prisustvovala razgovoru i jednom dijelu preduzetih radnji. Naime, ovaj svjedok je u svom iskazu (datom pred istražnim sudijom) potvrdila da je I. saopštio bratu od tetke optuženom R. V., da je pucao u S. R.,da je ovaj pao i da je optuženi R. odmah pozvao I. oca da bi se dogovorili što dalje da rade. Pošto se I. otac pojavio vrlo brzo nakon poziva, uslijedio je razgovor šta dalje činiti, pa je I. predloženo da se presvuče, da opere ruke benzinom i da bježi. Kao što je već navedeno, optuženi R. mu je dao garderobu i telefon, omogućio mu da sakrije svoju garderobu (koja garderoba je pronadjena naknadnim pretresom kuće i pomoćnog objekta optuženog R., što je sud utvrdio iz potvrde o privremenom oduzimanju stvari i fotoelaborata), a zatim ga vozilom odvezao prema Berima da bi policiji koja je ubrzo došla kod njega kući rekao da nije vidio I.. Valja naglasiti da za postojanje ovog krivičnog djela nije neophodno da je usled preduzetih radnji učinilac ostao neotkriven. S obzirom da je optuženi V. I. lišio života S. R., a da mu je optuženi R. V. pomogao da ne bude otkriven, u radnjama optuženog R. V. stiču se svi bitni elementi bića krivičnog djela iz člana 387 st.2. i st.1. Kz-a, jer je sve naprijed navedene radnje preduzeo da bi pomogao učiniocu krivičnog djela za koje je propisana kazna zatvora preko 5 godina. Krivično djelo je izvršio sa umišljajem, jer je bio svjestan da pruža pomoć učiniocu krivičnog djela i da to čini kako ovaj ne bi bio otkriven. Osim toga kod njega je postojala i svijest o težini krivičnog djela koje je izvršilo lice&nbsp; kome se pruža pomoć.<br>
<br>
Prilikom donošenja odluke u ovom dijelu&nbsp; sud je imao u vidu navode&nbsp; branioca optuženog da je opšti zaštitni objekat ovog krivičnog djela otkrivanje izvršilaca krivičnih djela, a ne njihovo hapšenje ili hvatanje, te da se ovo krivično djelo ne može izvršiti hronološki poslije saznanja policije o izvršiocu djela i pronalaska pištolja, kao što je u konkretnom slučaj, pa je takav navod ocijenio kao neosnovan. Naime, krivično djelo za koje je optuženi R. V. oglašen krivim se može izvršiti na više načina koje i zakon predvidja i prepoznaje. Sve te načine nije moguće unaprijed odrediti, ali se svakako sastoje u davanju lažnih obavještenja organima gonjenja o mjestu i kretanju učinioca, sakrI.jem učinioca, prebacivanjem učinioca na neko skrovito mjesto, organizovanjem bjekstva, prerušavanjem učinioca, a za postojanje krivičnog djela nije bitno da li se radi o nepoznatom ili poznatom učiniocu djela, jer se ovo krivično djelo može izvršiti i u odnosu na poznatog izvršioca krivičnog djela kojem ovaj pomaže da ga ne pronadju.<br>
<br>
Sud je cijenio i ostale navode odbrane optuženog R. pa je našao da su bez uticaja na drugačiju odluku u ovoj krivično pravnoj stvari.<br>
<br>
Prelazeći na izbor vrste i visine krivične sankcije, ovaj sud je, u smislu čl.42 Kz-a, cijenio sve okolnosti koje su od uticaja da kazna bude manja ili veća, pa je tako od olakšavjaućih okolnosti na strani optuženog R. našao da se radi o mladjem licu, ocu jednog djeteta, koje lice je neosudjivano, a što je sud utvrdio iz izvoda iz kaznene evidencije na ime optuženog, dok otežavajućih okolnosti van bića krivičnog djela nije bilo, pa je sud otpuženom izrekao kaznu zatvora u trajanju od 5 mjeseci, nalazeći da će se ovako izrečenom kaznom ostvariti svrha njenog izricanja, propisana čl.32 Kz-a, a u okviru opšte svrhe izricanja krivičnih sankcija propisane čl.4 st.2. Kz-a, tj. uticat će se na optuženog da ubuduće ne vrši krivčna djela, uticat će se na druga da ne vrše krivična djela, te da se ovako izrečenom kaznom izražava društvena osuda za počinjeno krivično djelo, i obaveza poštovanja zakona, a kazna je adekvatna težini izvršenog krivičnog djela i ličnosti optuženog kao njenog izvršioca.<br>
<br>
Sud je predstavnika oštećene porodice S., primjenom člana 212 Zkp-a, uputio na parnicu radi ostvarivanja imovinsko pravnog zahtjeva, jer je punomoćnik oštećene porodice, naveo u završnoj riječi da traže naknadu štete, koju nije opredijelio, već je naveo da će istu ostvarivati u posebnom postupku.<br>
<br>
Kako je sud oglasio krivim optužene V. I. i R. V., to je iste obavezao na plaćanje troškova krivičnog postupka. Ovi troškovi za oba optužena obuhvataju troškove sudskog paušala, pa ih je sud obavezao da plate iznos od po 150 € na ime paušala, koji je odredjen shodno&nbsp; složenosti predmeta, i dužini trajanja postupka, te imovinskim prilikama optuženih. Optuženog V. I. obavezao je, pored navedenog da plati troškove vještačenja, jer su vještaci angažovani zbog utvrdjivanja njegove krivice za izvršenje krivičnog djela ubistvo, a ne odnose se na druge optužene. Tako je sud optuženog V. obavezao da plati ukupan iznos od 1.292,50 €, a odnosi se na troškove angažovanja vještaka sudske medicine prof.dr D. Č. u iznosu od 198 €, vještaka balističara u iznosu od 88 €, vještaka dr K. N. iznos od 44 €|, vještaka dr S. M. u iznosu od 357,50 €, vještaka dr Ž. G. u iznosu od 357,50 € i vještaka B. S. u iznosu od 247,50 €. Sud je u skladu sa zakonom odredio i roku kome su optuženi dužni da plate navedene iznose.<br>
<br>
Što se tiče III-optuženog R. M., zastupnik optužbe je, nakon završenog glavnog pretresa i izvedenih svih dokaza, izjavio da odustaje od njegovog daljeg krivičnog gonjenja, jer nije dokazano da je izvršio krivično djelo stavljeno mu na teret. Punomoćnik oštećene porodice&nbsp; adv. I. I., koji je prisustvovao glavnom pretresu, kada je zastupnik optužbe odustao od gonjenja, je izjavio da oštećena porodica ne preuzima gonjenje protiv ovog optuženog. Imajući prednje u vidu, sud je primjenom čl.362 st.1.tač.1. Zkp-a, u odnosu na optuženog R. M. donio presudu kojom se optužba odbija.<br>
<br>
Na osnovu čl.203 Zkp-a, u ovom dijelu presude, odlučeno je da troškovi krivičnog postupka padaju na teret budžetskih sredstava suda.<br>
<br>
Na osnovu svih izloženih razloga, a primjenom citiranih zakonskih odredbi, odlučeno je kao u izreci presude.<br>
<div style="text-align: center;">
	VIŠI SUD U PODGORICI<br>
	Dana 03.03.2011.godine<br>
	&nbsp;</div>
ZAPISNIČAR&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp; PREDSJEDNIK VIJEĆA-SUDIJA<br>
Djokaj Mara,s.r.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;Evica Durutović,s.r.<br>
<br>
<br>
PRAVNA POUKA<br>
Protiv ove presude dozvoljena je žalba u roku od<br>
15 dana od dana prijema pismena. Žalba se podnosi<br>
preko ovog suda a izjavljuje Apelacionom sudu<br>
Crne Gore.<br>
<div style="text-align: center;">
	Za tačnost otpravka tvrdi i ovjerava ovlašćeni<br>
	radnik suda: Djokaj Mara<br>
	<br>
	&nbsp;</div>
