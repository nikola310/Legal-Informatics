<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:13pt;font-weight:800}
.span2{;font-size:13pt}
.span3{;font-size:13pt;font-family:'Times New Roman'}
.span4{;font-size:13pt;font-family:'Segoe UI'}
.sub1{;font-size:13pt}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span class="span1">K br. 77/17</span>
</p>
<p style="text-align:center;">
<span></span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span class="span1">         U IME CRNE GORE</span>
</p>
<p>&nbsp;</p>
<li>
<span class="span1">OSNOVNI SUD U BARU</span><span class="span2">, kao prvostepeni krivični, sudija Goran Šćepanović, kao sudija pojedinac, sa zapisničarom Milijanom Minić, u krivičnom predmetu optuženog </span><span class="span1">B. V.</span><span class="span2">, zbog krivičnog djela iznuda iz čl. 250 st.1 Krivičnog zakonika u sticaju sa krivičnim djelom teška tjelesna povreda iz čl.151 st.1 Krivičnog zakonika, Krivičnog zakonika, po optužnici  Osnovnog državnog tužilaštva u B. Kt.br. ... od 12.04.2017. godine, nakon održanog glavnog javnog pretresa u prisustvu Državnog tužioca I. R., optuženog i njegovog branioca B. N., advokata iz P., dana 18.10.2017. godine donio je, a dana 23.10.2017. godine javno objavio</span>
</li>
<p>&nbsp;</p>
<li>
<span class="span1">                                      P R E S U D U</span>
</li>
<p>&nbsp;</p>
<p>
<span class="span2">Optuženi </span><span class="span1">V. B.</span><span class="span2">, zv.“V.“, od oca D. i majke A., rođene M., rođen 14.02.1991. godine, u B., sa prebivalištem u B., ulica J. T., državljanin C. G., prehrambeni tehničar, neoženjen, nezaposlen, sa završenom srednjom poljoprivrednom školom, lošeg imovnog stanja, osuđivan presudom Osnovnog suda u Baru K.br.147/14 od 25.04.2016.godine, zbog krivičnog djela nasilničko ponašanje iz čl.399 KZ CG osudjen na kaznu zatvora u trajanju od šest mjeseci, presudom Osnovnog suda u Baru K.br.392/12 od 21.01.2015.godine zbog krivičnog djela iz čl.151 st.2 u vezi čl.23 KZ CG, na kaznu zatvora u trajanju od sedam mjeseci,  </span><span class="span2">presudom Osnovnog suda u Baru K.br.273/10 od 16.12.2010.godine kojom mu je zbog krivičnog djela iz čl.399 KZ CG u vezi čl.23 KZ CG izrečena uslovna osuda i istom utvrđena kazna zatvora u trajanju od sedam mjeseci sa rokom provjere dvije godine, presudom </span><span class="span2">Osnovnog suda u Baru K br. 50/15 od  24.03.2017. godine, zbog krivičnog djela uništenje i otuđenje tuđe stvari iz čl.253.st.2. u vezi  st.1. KZ u sticaju sa krivičnog djelom nedozvoljeno držanje oružja i eksplozivnih materija iz čl.403.st.2. u vezi čl.23.st.2. KZ, kaznom zatvora od 7 mjeseci, </span><span class="span2">rješenjem Osnovnog suda u Baru Km.br.19/09 od 05.11.2009.godine zbog krivičnog djela nasilničko ponašanje iz čl.399 u vezi čl.23 Krivičnog zakonika izrečena mu je vaspitna mjera pojačan nadzor od strane organa starateljstva, rješenjem KM.br.10/09 od 13.08.2009.godine zbog krivičnog djela nasilničko ponašanje iz čl.399 Krivičnog zakonika kojom mu je izrečena vaspitna mjera pojačan nadzor od strane organa starateljstva i rješenjem Km.br.16/09 od 23.10.2009.godine zbog krivičnog djela nasilničko ponašanje iz čl.399 u vezi čl.23 Krivičnog zakonika izrečena mu je vaspitna mjera pojačan nadzor od strane organa starateljstva.</span>
</p>
<p>&nbsp;</p>
<p style="text-align:center;">
<span class="span1">K r i v   j e </span>
</p>
<p>&nbsp;</p>
<p>&nbsp;</p>
<p>
<span class="span2">Što je </span>
</p>
<p>&nbsp;</p>
<p>
<span class="span2">Dana 17.februara 2017.godine, oko 12,00 časova, u stanu, koji se nalazi u ulici J. T. u B., svjestan svog djela i htio je njegovo izvršenje, iako je znao da je njegovo djelo zabranjeno, teško tjelesno povrijedio oštećenog M. S., i u namjeri da sebi pribavi protivpravnu imovinsku korist, silom i prijetnjom prinudio oštećenog M. S. da mu preda novčani iznos od 300,00 eura, na način što je, nakon što je oštećeni došao u njegov stan, od istog zatražio da mu preda novčani iznos od 300,00 eura, pa kada mu je oštećeni rekao da nema novca, uputio mu je prijetnju sadržine :“Ubiću te, ako mi ne daš pare“, a zatim ga je tjerao da jede ugašene opuške od cigareta iz pepeljare, a potom mu je zadao više udaraca rukom u glave,</span><span> </span><span class="span2">iz</span><span> </span><span class="span2">kojih razloga je oštećeni pozvao svoju majku M. T., da mu nabavi novac, i majka oštećenog M. T. je u 16,00 časova ispred kafe bara „S.“, B. M., predala novac u iznosu od 300,00 eura, koji novac mu je M. odmah predao, a nakon toga je oštećenom uzeo mobilni telefon marke „S.“ sa dvije SIM kartice, koje kartice je izvadio iz telefona i polomio ih,a potom je gasio opuške od cigareta po ruci oštećenog i to u predjelu desnog nadlana, i prisiljavao ga da pije pivo na ,,ex“, a u koje pivo je prethodno sipao pepeo od cigarete, a kojom prilikom je oštećeni M. S. zadobio tešku tjelesnu povredu u vidu krvnog podliva desne ušne školjke, praćen rascjepom bubne opne desnog uha, krvnog podliva iza desne ušne školjke, krvnog podliva gornjeg kapka lijevog oka, i u lijevom jagodičnom predjelu i četiri kružne povrede u predjelu desnog nadlana,</span>
</p>
<p>&nbsp;</p>
<p>
<span class="span2">-čime je izvršio krivično djelo </span><span class="span1">iznuda iz čl.250.st.1. Krivičnog zakonika Crne Gore, u sticaju sa krivičnim djelom teška tjelesna povreda iz čl.151.st.1. Krivičnog zakonika Crne Gore.</span>
</p>
<p>&nbsp;</p>
<p>
<span class="span2">Pa sud optuženom primjenom članova 4, 32, 36, 42, 48 KZ i članova 369, 370 i 374 ZKP- a </span>
</p>
<p>&nbsp;</p>
<p style="text-align:center;">
<span class="span1">UTVRĐUJE</span>
</p>
<p>&nbsp;</p>
<p>
<span class="span2">    Za krivično djelo iznuda iz čl. 250 st.1 Krivičnog zakonika Crne Gore,</span><span class="span2"> kaznu zatvora u trajanju od 1 (jedne) godine,  </span>
</p>
<p>&nbsp;</p>
<p>
<span class="span2">    Za krivično djelo teška tjelesna povreda iz čl.151 st.1.Krivičnog zakonika Crne Gore, kaznu zatvora u trajanju od 6 (šest) mjeseci.</span>
</p>
<li>
<span class="span2">Pa sud optuženog na osnovu citiranih zakonskih odredbi</span>
</li>
<p>&nbsp;</p>
<p>&nbsp;</p>
<li style="text-align:center;">
<span class="span1">O S U Đ U J E</span>
</li>
<p>
<span class="span1">Na </span><span class="span1">jedinstvenu</span><span class="span2"> </span><span class="span1">k</span><span class="span1">aznu zatvora u trajanju od jedne (jedne) godine i 5 (pet) mjeseci, u koju kaznu se uračunava vrijeme provedeno u pritvoru od 18.02.2017. godine, pa nadalje</span>
</p>
<p>&nbsp;</p>
<li>
<span class="span3">Oštećeni M. S. se radi ostvarivanja imovinsko pravnog zahtjeva upućuje na parnični postupak. </span>
</li>
<p>&nbsp;</p>
<li>
<span class="span3">Optuženi je dužan da plati troškove krivičnog postupka u iznosu od 470,00 €, u roku od 15 dana od dana pravosnažnosti, pod prijetnjom izvršenja.</span>
</li>
<li>
<span class="span1">      </span>
</li>
<li>
<span class="span1">      O b r a z l o ž e n j e</span>
</li>
<p>&nbsp;</p>
<li>
<span class="span2">Optužnim predlogom Osnovnog državnog tužilaštva u B.  Kt br. ... od 12.04.2017. godine stavljeno je na teret optuženo izvršenje krivičnih djela bliže opisanih u dispozitivu. </span>
</li>
<p>
<span class="span2">Optuženi je u svojoj odbrani izjavio on M. S. zna već druži vremenski period, druže se, mada se nijesu zadnjih mjesec ipo do dva mjeseca gledali. Ovo zato što mu je bio dužan 1.000 € pa ga je izbjegavao, a on je njemu dao tuđe pare. Naime, on je S. sigurno 50 puta pozajmljivao pare i on je uvijek uredno vraćao, zato kada mu je tražio prije dva mjeseca 1.000 €, on je ih je njemu pozajmio jer je računao da će da mu ih vrati. Inače, taj put mu nije pozajmio njegove pare, nego pare jednog druga koje su tog trenutka bile kod njega, a ne želi da kažem čije su to pare bile. Uglavnom juče ujutro preko društvene mreže pozvao ga je M. S. da svrati kod njega, da ima neki roštilj pa da zajedno spremaju ručak. On njemu rekao da ne može doći kod njega nego da on dođe kod njega i on je pristao i negdje u popodnevnim časovima, ne može se sjetiti koliko je bilo sati, došao je kod njega kući da zajedno spremaju. Kod njega kući su bili prisutni njegov brat M., njegova majka A. i djevojka M. koja je došla iz B.. Sjedjeli su svi tu zajedno družili se i pili i pitao je S. kad misli da mu vrati pare koje mu je dužan. On mu je rekao da nema para, a on njemu odgovorio da neće izlaziti iz stana dok mu ne vrati pare, pa pošto se iznervirao otvrorenim dlanom dva puta ga je udario po licu, odnosno opalio mu dva šamara. On je tada pozvao telefonom svoju majku i rekao joj da se snađe, da mu trebaju pare da je dužan, a ona je odgovorila da nema para, da joj je dosta više da vraća njegove dugove, da je ovo poslednji put i da može da se snađe za 300 €. On je to sve čuo jer je S. sa majkom pričao preko moblnog telefona na koji je uključio spikerfon, tako je on čuo što mu ona priča. Tada joj je S. rekao da dođe do restorana „S.“, da će tu doći M. i da njemu da pare jer drugačije ga on neće pustiti iz svog stana. Njegova majka je tada tražila da on dođe po pare, a S. joj je prenio da on ne želi da dođe po pare, da se nemaju njih dvoje što gledati nego da će njegov brat M. doći da se nađe s njom i da uzme pare. M. je pošao kod restorana „S.“ gdje je bila S. majka i uzeo od nje pare i donio mu. S. mu je tada obećao da će 500 € da mu da 25. marta kad primi platu, a za 200 € otom potom kad se snađe. On je tada S. rekao da može da ide ukoliko hoće i on je krenuo da izlazi, a on je rekao da će da ostane da sjedi sa njegovom majkom i djevojkom. On ne zna koliko je on još sjedio, on je izašao i to je sve što se tiče tih para, ništa on njemu nije posebno tražio osim svoje. Žao mu je što je do svega došlo, ali on je želio da mu on vrati pare koje mu je bio dužan, posebno kod činjenice što to nijesu bile njegove pare i da mu sad ostatak para oprašta, </span><span class="span2">jer ako bi mu tražio i ovo drugo što mu je dužan opet bi sjedio tu u tužilaštvu i opet bi ga policija uhapsila. Kada je pozajmio S. 1000 € prije mjesec ipo, dva dogovor je bio da mu vrati pola iznosa odnosno 500 € od prve sledeće plate, a o drugih 500 € opet od sledeće plate. Do sada S. mu je uvijek vraćao pare onako kako bi se dogovorili i ovo je prvi put da mu nije vratio pare, da ga je izbjegavao. Juče kada je došao kod njega i kada mu je odgovorio da nema para da mu vrati stvarno je bio ljut jer već tri dana nijesu imali kući da kupe ni hleb jer majka mu ne radi, ne radi ni on, baba mu nije tu, a djevojka mu je došla iz B. u goste i bio je ljut kako je mogao tako da se ponaša i da mu ladno kaže da nema da mu vrati pare, On nije gasio cigaretu po njegovoj ruci, niti je upućivao bilo kakve riječi tipa da će da ga ubije, jer je bio ljut  i dva puta ga je udario otvorenim dlanom po glavi i rekao da neće napustit njegov stan dok mu ne donese nešto novca. Njegov brat M. je sve vrijeme bio u sobi sa njim i S. i vidio je i čuo kada je rekao S. da treba da mu vrati dug, a vidio je i kada je S. dva puta udario odnosno opalio mu šamare. U sobi su bili i njegova djevojka i majka i one su to vidjele. M. se ni u jednom trenutku nije miješao u ovu priču niti mu je išta prijetio niti udarao. On nije uzeo S. telefon, vjerovatno ga je zaboravio kod njega u stanu, to je obični telefon. Inače, S. majka je ranije S. par puta poslala da pozajmi pare od njega, a zatim je S. počeo bez njenog znanja pozajmljivao pare od njega, ali ih je do tog puta stvarno redovno i vraćao. Oni su prijatelji,  išli su jedni kod drugih na slavu. On nije ni slučajno tjerao S. da pojede opuške, niti njemu gasio kao što je već rekao cigarete na ruci, to nema nikakve veze. Dok su sjedjeli i pričali S. je stalno zvonio telefon i pošto je bio ljut na njega i nervozan, uzeo mu je telefon izvadio karticu iz njega i slomio je, a telefon bacio na pod. </span>
</p>
<p>
<span class="span2">Na glavnom pretresu je dodao da je i u prethodnom postupku izjavio da jeste dva puta udario otvorenom šakom M. i da nije istina da je on prema njemu primenjivao bilo koje druge radnje nasilja. Njemu je i tog dana, a i danas M. Dugovao 1.000 eura i cijela ta situacija je posledica toga  što je on želio da taj dug naplati. To što je njemu zadao dva udarca posledica je činjenice da je M. njemu govorio da će mu vratiti dug i to da će mu vratiti jedan dio tog dana, drugi dio drugog dana, navodio određene iznose i rokove i s obzirom da je on znao da ne govori istinu  i revoltiran njegovim ponašanjem on je njemu zadao te udarce. On je inače M. često pozajmljivao novac jer je on najbolji drug njegovog brata M..  M. je njega  tog dana pozvao telefonom, rekao mu da će doći na večeru kod njih, da će donijeti neku hranu koju bi spremio kod njih. Prethodnih dana on je više puta pozivao telefonom, ali mu se on nije javljao. Kada je on nakon svega toga izašao iz kuće on je njega pitao da pođe sa njim ali on se obratio njegovoj majci sa molbom „mogu li da prespavam kod Vas teta L.“ ona je rekla „ne znam što ćeš da prespavaš ovdje“ ali on je na tome insistirao, a on je više puta prespavao u njihovoj kući. S obzirom da ga dugo poznaje poznato mu je da M. često konzumira alkohol. Tvrdi da je sve to istina i da su bili lični i porodični prijatelji tako da on dolazi kod njih, on kod njegove porodice.  M.  se bavi poslovima oko ribolova, poznato mu je da je on dužan i drugim ljudima novac. U vrijeme kada se sve odigravalo brava na ulaznim vratima stana je bila pokvarena, tako da vrata nisu mogla da se zaključavaju, već samo da se zatvore.</span>
</p>
<p>
<span class="span2">U dokaznom postupku sud je saslušao oštećenog svjedoka M. S., svjedoke M. T., B. M., G. M., M. A., B. O., B. I. i J. N., pročitani su : nalaz i mišljenje vještaka medicinske struke R. N. od 11.03.2017. godine, koji je saslušan na glavnom pretresu, </span><span class="span2">zapisnik o pretresu stana i drugih prostorija UP CB B. Ku br. ... od 18.02.2017. godine, potvrda o oduzetim predmetima UP CB B. br.Ku ... od 3.03.2017. godine, prepiska sa društvene mreže F., nalaz i mišljenje sudskog vještaka iz oblasti digitalnih dokaza od 7.04.2017. godine, izvršen je uvid u fotodokumentaciju UP CB B. br.... od 17.02.2017. godine, uvid u fotodokumentaciju UP CB B. br. ... od 18.02.2017. godine, izvod iz kaznene evidencije na ime optuženog Ministarstva pravde KE  br.  ... od 28.04.2017. godine, izvršen je uvid u spise predmeta Osnovnog suda u Baru K br. 50/15. </span>
</p>
<p>
<span class="span2">Svjedok oštećeni M. S. je izjavio da su ga dana 17.02.2017. godine, između 10,30-11,00 časova putem ,,F.“-a, pozvali B. V. i njegov brat M. da dođe kod njih da se druže. On je odgovorio da oni dođu kod njega da sjede, da spremi nešto da ručaju, međutim, oni su odgovorili da je bolje da on dođe kod njih. Pošto je on već bio spremio neke stvari za ručak, odnosno pripremao za ručak i ogulio krompir, on je sve to spakovao i jednu bocu piva i pošao kod V. u stan. To je zapravo stan njegove babe i on tamo živi i to je bilo prvi put da on ide u taj stan. Gdje se nalazi stan nije znao, jer pored tog stana nalazi se jedan kafić koji mu drži drug i znao je od prije gdje se nalazi taj stan V. babe. Jednom davno je bio i u stanu kod M., a to je stan njihovog oca D.. Stigao je tamo negdje poslije 14,00 časova, ako se može dobro sjetiti i u stanu je zatekao V., M., njihovu majku, a bila je tu i baba koja je brzo pošla, žena je prosto pobjegla jer nije mogla da gleda to maltretiranje što mu je V. učinio. Kad je došao, prvo je sve bilo u redu</span><sub class="sub1">s</sub><span class="span2"> sjedjeli su, pili i pričali sva trojica zajedno, a poslije izvjesnog vremena je on rekao da mora da ide i htio da krene, kada je V. počeo da ga maltretira. Naime, rekao mu je da mu mora dati 1.000 € i da neće napustiti njegovu kuću dok mu ne da te pare. On je njemu odmah odgovorio da nema i da mu ništa nije dužan i da mu neće dati pare. Tada je V. počeo da mu prijeti, govoreći da će da ga ubije ako mu ne da pare, tjerao da pikavce iz pepeljare stavlja u usta i guta ih i nekoliko puta ga je dlanovima ruku udarao po glavi, odnosno „palio“ mu šamare. Htio bi prethodno da istakne da on nikada nije pozajmljivao pare od V. niti od njegovog brata M., niti bi mogao da pozajmi jer oni nemaju para, a dešavalo se jer je on prodao kuću i imao je para, da upravo i V. i M. da novac u smislu da ih časti, da im pomogne. To je znao da radi i drugima, a ne samo njima. I pored tog maltretiranja od strane V., on je njemu rekao da on nema te pare i kada mu je on ponovio da neće izaći iz njegove kuće dok mu ne da pare, on je onda pozvao majku na telefon i rekao joj da se nalazi u stanu kod V., da mu ne da da taj stan napusti dok mu ne da pare. V. je mogao da čuje šta on priča sa majkom jer je stajao pored njega i mogao je da čuje, njemu je glasan telefon iako mu nije bio uključen spikerfon. U toku razgovora sa majkom, V. je nekoliko puta govorio da prekida vezu, da bi mu rekao što treba majci da kaže i u svemu tome ga stalno udarao. Onda mu je rekao da mora majki reći da je dužan pare O. B. i da njegova majka mora njemu da vrati pare. Inače, on O. B. zna samo kako izgleda, jer on se sa njim ne druži i ne zna ga i nikada nije pozajmljivao pare od njega. Kada je on to majci prenio preko telefona, ona je rekla da želi da se vidi sa O. , kako bi ona lično njemu vratila taj dug koji on navodno ima prema njemu. B. M. je cijelo vrijeme u sobi sa njim i sa V., dok V. njega maltretira i uči ga šta da kaže majci preko telefona. Čak su se njih dvojica i dogovarali, što u njegovom prisustvu, a par puta su i izlazili iz sobe da se konsultuju i dogovore, a da on ne čuje. Njega M. ni u jednom trenutku nije ni udarao, niti prijetio, niti upućivao bilo kakve ružne riječi. Nakon toga V. je rekao da </span><span class="span2">mora da se snađe za 300 € i da će po pare prvo poći vjerenica O., a pošto je njegova majka i dalje insistirala da će pare dati samo lično O., onda je V. poslao M. da se nađe s njegovom majkom da mu da pare. Majka je skupila nešto novca i rekao joj je da dođe do nekog kafića, ne zna kako se zove, uglavnom, on je prenosio majci preko telefona sve ono što su V. i M. tražili da joj kaže. Oni nisu razgovarali sa njegovom majkom, nego je on uz prisilu morao da priča sa njom i govori ono što su oni željeli da joj on kaže. Tada je V. rekao M. da pođe po pare, a on je zatim uzeo svoj telefon, jedan veliki, ne zna koje marke, nije vidio i počeo da ga snima kako ga udara, a on je morao na tom snimku da priča da je njemu dužan pare. Nakon što ga je snimio, rekao mu je : „Evo ako me slučajno prijaviš da se vidi da si u stvari rekao da si mi dužan pare“. Nakon toga je preko poruka i preko Vibera slao nekim drugovima poruke da se hvali kako ga maltretira. Poslije izvjesnog vremena M. se vratio i donio V. 300 €, koje je njegova majka dala. Tada je V. uzeo njegov telefon, koji je bijele boje marke „S.“ u kojem je imao dvije kartice i izvadio te dvije kartice i polomio ih i bacio u WC šolju. To zna jer ga je doveo da vidi kako lomi te dvije kartice i baca ih u WC šolju i rekao : „Evo da vidiš da te sad niko ne može dobiti“. Onda je uzeo pikavac od cigarete i počeo da gasi na njegovu desnu nadlanicu, na kojoj može da se vide braon tragovi od toga. Tjerao ga je da pijem pivo na eks i sipao mu pepeo u pivo i tjerao da pije. Onda mu je V. rekao da će morati da mu da još 700 €, a zatim su on i M. pozvali neke drugove i pošli u grad da troše pare, s tim što je rekao majci „drži ga tu, dok se ona ne vrati iz grada“. Kada su oni izašli, on je zamolio V. majku da ga pusti, rekao je : ,,Evo uzeo je pare od moje majke, molim vas pustite me“ i tada ga je V. majka pustila i rekla da može da ide i rekla mu : „Evo ja sam te spasila“. On je bio šokiran, sav u strahu, ne sjeća se i ne zna kako je pozvao i povezao se s majkom, zna samo da je odmah pošao u policiju da sve prijavi što mu se desilo. On ne može na posao i iz kuće da izađe od straha, sramote i bruke. On nikada nije bio osuđivan, nikad nikakve probleme nije imao, V. ga je nagrdio, on je radio pošteno, ima jednu koču i sad zbog ove povrede ne može ni da radi. On zbog svega i ne izlazi iz kuće. Dodao je da ni u jednom trenutku dok je on razgovarao sa majkom preko telefona, njegov telefon nije bio uključen na spikerfon, ali jeste V. sve vrijeme stajao pored njega, odnosno, glavom i ušima približen uz telefon da bi čuo šta on priča sa majkom i šta njegova majka njemu odgovara. Od udaraca šakom u predjelu uha njemu je pukla bubna opna, zbog čega je imao i operaciju i ima medicinsku dokumentaciju. Ni on ni njegova majka nisu pozajmljivali pare od B. i B., a B.i nemaju para da pozajme, a to zna jer je on njima vazda pozajmljivao i davao. Uvijek kad je primao platu, znali su da ga pitaju ima li što da im pozajmi i da im da i on je većinom i pozajmljivao, a oni mu nikad ništa vratili nisu, jer nisu ni imali od čega. Oni nisu jedini kojima je on pozajmljivao i davao. On je rastao bez oca, samo uz majku, vidi da je sad ispao budala i on je to radio jer ih je doživljavao kao drugove. U stanu tog dana vidio je i jednu djevojku crnu, prvi put je vidio taj dan, ne zna ko je ona i ona je čas ulazila u sobu i čas izlazila, a njihova majka je sve vrijeme bila u stanu i u sobi kad ga je V. maltretirao. Prethodne noći oko oko ponoći, na telefon njegove majke stigla je poruka koju je poslala V. i M. majka i u toj poruci piše da je on pogriješio i da ga nije V. udarao, već ga je neko izudarao noć prije i da je njen sin V. pogrešno optužen. Na kraju te poruke potpisala se V. majka. V. je nadimak „V.“, a M. „M.“. On je od maltretiranja u jednom momentu htio i da se baci kroz prozor, kad je V. rekao „drži ga da nam se ne bači“, On nije mogao ni do </span><span class="span2">WC-a da pođe, oni su ga pratili i išli za njim. U stanu kod V. su pili pivo koje je on donio. V. majka ga je pustila nakon možda sat, dva , a kada je on molio da ga pusti, ona mu je stalno odgovarala „sačekaj, sačekaj, polako, nećeš još izać“. On nije mogao da napusti stan jer je ona zaključala kuću, a on nije znao gdje se nalazi ključ, a nije želio da ženu udari. On se kao oštećeni pridružuje krivičnom gonjenju protiv optuženog B. V. i postavlja imovinskopravni zahtjev koji će opredijeliti kasnije u postupku. Na glavnom pretresu je dodao da je njemu tom prilikom  V. tražio da mu da novac u iznosu od 300 eura  a nakon toga 500 eura i govorio mu je da je on taj novac dužan bez nekih drugih detalja. On je u prethodnom postupku opisao da je od njega zadobijao udarce, da mu je pikavac gasio na desnoj ruci i dan danas se vide ožiljci od toga. Prije nego što je on došao kod B. on nije konzumirao alkohol, ali kod njih je morao da popije 3 čaše piva jer ga je na to tjerao V., a dešavalo se da u čašu ubaci cigaretu i tjerao ga da on to popije. On  je otišao je od njihove kuće jer ga je pustila majka B. V., a prije toga on je obaviješten da je njegova majka donijela novac koji je tražen i nakon toga V. i M. su otišli iz kuće. U kući su ostali on, majka V. i njegova djevojka.  On prema V. nije imao nikakve dugove, a on je zaposlen na koči. Njega je V. tjerao da preko telefona majci kaže da je novac dužan B. i da oni samo treba da uzmu te pare, on je najviše s majkom razgovarao, ne zna da li je i V. razgovarao jer je on njoj prenosio ono što bi mu tražio V., a ako bi rekao nešto što njemu ne bi odgovaralo on bi ga udario po glavi šakom ili tzv. macolom. On se nekada družio sa M. B. jer je V. bio stalno po zatvorima, a jednom je prespavao u njihovom stanu, ali ne u stanu u kome se to dešavalo već u drugom stanu u kome živi njegov otac. Oni bi se čuli telefonom, dogovarali su se kako da se vide na piće, a M. bi dolazio u njegovu kuću na roštilj, koliko se sjeća nekoliko puta.  U B. nema ljudi sa kojima on ima probleme u smislu fizičkih obračuna i tome slično. On se ne može tačno izjasniti o vremenu koje je proveo u stanu nakon V. odlaska. On je molio V. majku da ga pusti jer je dao novac koji im je potreban, ona je njemu rekla da ne može da ga pusti bez V. odobrenje ali na kraju mu je rekla da ga pušta i da ga je spasila. Misli da su se oni čuli telefonom i da ga nakon toga ona pustila ali se ne može izjasniti o tome. On nije vidio da se ona čula sa njim telefonom, ali s obzirom da je rekla da mora da vidi sa V.m pretpostavlja da ga je pozvala.On je bio u šoku i ne može da se izjasni da li je u vratima bio ključ. Prije nego što ga je V. majka pustila napolje on nije pokušavao da vrata otvori. Vidio je da je ona prije nego što je izašao otključala vrata stana. On nije tog dana pominjao da ima namjeru da se ubije. On je naveo u zapisniku da nije pokušavao da ide do vrata. On je kada je otišao iz njihovog stana otišao pravo u policiju. Nakon 3 do 4 sata provedenih u policiji, policija ga je povela u D. z., a iz D. z. uputili su ga u bolnicu. Koliko se on može sjetiti od njegovog odiaska u stan do trenutka kada je on rekao da mora da ide prošlo je oko sat vremena i upravo je to  što je on rekao da mora da ide počelo je V. maltretiranje. Kada je V. počeo da ga maltretira njegova baba je izašla iz stana. On je stekao utisak da V. niko ne smije da protivrječi u tom stanu  jer su mu svi govorili da ćuti,  a to se odnosi na M. i na njegovu majku, a ne na babu ili djevojku. </span>
</p>
<p>
<span class="span2">Svjedokinja M. T. je izjavila da da su oni jedna normalna porodica, nikad nisu ni krivično, ni bilo kako odgovarali, niti imali bilo kakvog posla sa sudom i policijom. Njen sin nije ni narkoman, ni klošar, nego jedno obično dobro dijete, a ona je samohrana majka, koja se trudi da vodi računa o svom djetetu i da zna sve o svom </span><span class="span2">djetetu. Toga dana, 17.02.2017. godine, bila je na poslu kada je negdje između 13,30-14,00 časova pozvao sin sa svog mobilnog telefona i rekao da treba da donese novac, da neće da ga puste ukoliko ne donese novac u iznosu od 300 €. U prvi mah nije uzela da je to neka ozbiljna priča, čak mu je rekla da je na poslu, da je ne uznemirava i da se čuju nakon što završi sa poslom u 16,00 časova, a našalila se i rekla mu da „ako te neko zatvorio, prijavićemo ga policiji, ne brini“. Međutim, S. je pozvao još par puta, a i slao poruke govoreći da je zatvoren, da neće da ga puste dok mu ne donese novac, da mu prijete da će ga ubiti i da će mu svašta uraditi i da je moli da se snađe za novac i donese ga. Ona je i u tih narednih nekoliko puta kada je on pozvao govorila da je na poslu i da će se čuti poslije 16,00 časova, kada završi sa poslom. S. je ponovo pozvao i tada je u pozadini čula nečiji glas koji se dere i vrišti na S., a on je ponovo molio da se snađe za novac i da ga mora stvoriti, a da će po novac doći djevojka O. B.. Ona je i nakon prvog poziva već bila uznemirena, ali se trudila da se to ne vidi, već da će se to razjasniti, jer je znala da njeno dijete nikad nikome nije bilo dužno, niti je imao razloga da bude dužan, jer je novaca imao, ali je sve razmišljala da nakon što završi posao, moći će normalno da razgovara i da vidi o čemu se radi. Kada je od S. čula da će doći djevojka O. B. po novac, ona je tada S. rekla da će donijeti novac, ali da dođe Ognjen ako je njemu dužan, da njemu lično vrati taj novac. Nakon što je završila posao pošla je do bankomata da podigne novac jer je kod sebe imala samo 100,00 € i pošto nije mogla podići sa bankomata svoje banke jer isti nije bio u funkciji, pošla je do drugog bankomata koji je bio tu pored i na master card podigla iznos od 200,00 €, U međuvremenu je ponovo kontaktirao S. i rekao da dođe ispred „S.“ da tu preda novac i ona je i tada ponovila da će ga predati O., ako je zaista njemu dužan I da traži od O.  da i njega dovede sa njim. Pošto je bankomat ispred kojeg  se nalazila udaljen dva minuta kolima od restorana „S.“, ona je se odmah tamo uputila parkirala Ispred i sjedjela u kolima i čekala. Vrlo brzo na staklo od auta pokucao joj je  M. B. i oslovio je sa „teta T.“, govoreći , da je došao po novac, da li je S. zvao da joj kaže da li ima namjeru da da te pare ?. Njen sin je zaposlen i radi, a prije nekoliko godina dobio u nasljeđe kuću od babe i djede koju je prodao i imao je novac. Od tada je on postao interesantan braći B., koji su više puta pozajmljivali novac od njega i nikad mu nisu vraćali. Kako je ta kuća prodata i za novac, a i uz kompenzaciju za jedan auto, jedne prilike mu je B. M. uzeo ključeve od auta i auto, jer njen S. ne vozi. Pošto M. nije htio da vrati ključeve i auto ona se poslije izvjesnog vremena uključila u to i jedne prilike došla do lokala u kojem se nalazio B. M. i rekla da ona sa njegovim poslom i sa čime se sve on bavi nema veze i ne želi da ima, niti je interesuje, ali da mora da vrati ključeve od auta i auto njoj jer auto pripada njenom sinu, tim prije, što mu je njen sin više puta pozajmljivao novac koji nikada nije vratio. Nakon tog razgovora M. je vratio ključeve od auta i auto. Dakle, kada je M. pokucao na staklo od auta, ona je njega pitala šta on tu radi. Tada je M. rekao da on nema nikakve veze sa parama, već da je njen S. dužan pare O. B. i njegovom bratu V. i da je on samo došao da preuzme pare jer su ga poslali. Ona je tu njemu odgovorila da mu pare neće dati, da ih ima kod sebe i da treba da dođu O. I V., da sa njima popriča, pa ukoliko je njen sin zaista dužan da njima preda novac. Za sve vrijeme dok su ona i M. tu stajali, S. je više puta zvao i molio da preda novac M., da ne pravi probleme, da ga drže zatvorenog, da ga maltretiraju i kada je počeo da plače, ona je onda shvatila da mu se može desiti nešto strašno, pa je M. predala novac i rekla „evo ti moj broj telefona i molim te daj mi tvoj </span><span class="span2">broj telefona da slučajno ukoliko se u buduće bude desilo da moj S. bude tražio pare od njih ili bilo kakvu drugu uslugu da se prvo obrate meni i to kažu“. To je rekla M. da prenese i svom bratu V. i O. B.. Prethodno je ona od M. tražila da joj da i broj telefona V. ili O. , da bi ona sa njima kontaktirala, međutim, on nije želio da da njihove brojeve telefona, a dok su njih dvoje tu stajali, M. je kontaktirao telefonom sa bratom V., što joj je on rekao, jer ga je, kako joj je saopštio V. zvao da vidi je li završio. M. je ponovio da on nema veze sa tim, da su njega samo poslali da uzme novac, jer to zajedno rade O. i V., odnosno njima je S. dužan pare i da je iznos od 300 € samo da bi ga pustili, a da treba da da još 500 €. Ona je čak od M. tražila da joj da telefon dok je razgovarao sa V., da se ona sa njim čuje ako već neće da joj da broj telefona V., međutim, on nije htio ni to. Ona M. brata V. ne poznaje, niti ga od ranije znala.Čim je predala novac dobila je ponovo poziv od S. koji joj je rekao da ga sačeka ispred pekare „M.“, gdje se ona odmah i uputila, a to je od mjesta gdje se nalazila ispred ,,S.“ udaljeno 2-3 minuta vožnje. Pošla je tamo i čekala ga, međutim, on se nije pojavljivao, pa je ona pozvala S. na „V.“, ali on nije bio dostupan. Želi da istakne, da je prethodna komunikacija između nje i S. sve vrijeme bila preko ,,V.“, a kada ga je ona posljednji put pozvala dok je bila ispred pekare, vidjela je da nije bio na mreži, pa ga je pozvala na redovan poziv moblnog telefona, međutim, telefon mu je bio isključen. Zvala ga je puno puta, međutim, telefon mu je stalno bio isključen. Stajala je tu ispred pekare do oko 18,00 časova kada je na telefon pozvao njen brat, koji se nalazi na brodu i ona mu je sva uspaničena ispričala šta se desilo i da ne zna šta da radi, da li da ide u policiju, a on joj je rekao da još malo sačeka, da vidi da li će se S. pojaviti. U međuvremenu je pozvala i M. B. jer joj je dao prethodno, ispred „S.“ svoj broj telefona, da ga pita gdje joj je dijete jer im je dala novac, a on je vrlo grubo odgovorio da još nije stigao kući i da „nema pojma“. Sjela je u kola i vozila se po cijelom B., nadajući se da će negdje vidjeti S. i obišla sve lokale u nadi da će ga negdje sresti, ali njega nije bilo. Ponovo je pozvala M. B. na telefon, ali nije javio. Pošla je kući da vidi da nije slučajno S. tamo, jer mu je telefon isključen, međutim ni kući ga nije zatekla i ona nije znala šta joj se dešava sa djetetom, sve do 02,00 časa poslije ponoći, možda čak i malo kasnije, kada su je pozvali iz policije. Upoznata je da se V. djevojka raspitivala za njen broj telefona. Putem poruke preko telefona je kontaktirala A. M., majka V., koja je navela da treba da ublaže to što se desilo. Zna ko je O. B., poznaje ga iz viđenja, ali nikakav kontakt sa njim nije imala, niti je ikad ona, ili njen sin od njega pozajmljivali novac. Ona je sinu rekla da joj B. M. više ne dovodi u kuću, jer je smatrala da on ne treba da bude njegovo društvo. Kada je vidjela svoje dijete u policiji, on je izgledao užasno, išla mu je krv iz uha, izgledao je izbezumljen, a bio je i u alkoholisanom stanju, jer kako je poslije rekao, tjerali su ga da pije alkohol.</span>
</p>
<p>
<span class="span2">Na glavnom pretresu je dodala da njen sin živi u porodičnom stanu, tako da je ona potpuno upoznata sa navikama, ponašanjem svog sina. Radi se o jednom potpuno normalnom momku koji je zaposlen na koči, prije toga je radio. Nije joj poznato da je imao bilo kakve probleme sa alkoholom i tome slično već u mjeri u kojoj to ima svaki mladi čovjek. U jednom periodu on je imao više novca jer je prodao kuću svoje babe pa je vjerovatno i zbog toga postao interesantan pojedinim ljudima. S obzirom da je imao novca, njemu su tražili novac na zajam i nije imao nikakve dugove jer  jer nije imao potrebe za dugovima.</span>
</p>
<p>
<span>Svjedok </span><span class="span2">B. M. je izjavio da kao svjedok oslobođen dužnosti svjedočenja ne želi da svjedoči. </span>
</p>
<p>
<span class="span2">Svjedokinja G. M. je izjavila da S. M. do toga dana kada je došao kod njih kući nije nešto posebno lično poznavala, znala ga je iz V. i M. priče da im je drug i znala je kako izgleda, ali nisu imali nekog bliskijeg susreta do tog dana. Zna da joj je toga dana V. negdje u jutarnjim časovima rekao da je zvao M. S. da dođu svi kod njega na neki roštilj, odnosno ručak, a sve se to radilo preko „F.“-a i ona je je lično pročitala kada je V. ta poruka stigla na „F.“. V. nije htio da idu, nego je pozvao S. da on dođe kod njih ako želi. Negdje oko 12,00 časova, koliko se može sjetiti, M. S. je došao kod njih u stan i to u vidno alkoholisanom stanju. Baš zbog takvog njegovog stanja ona nije nešto puno boravila u sobi u kojoj su sjedjeli on, V. i M.. Zaboravila je da kaže da kada je S. došao, u stanu su bili V., M., njihova majka A. i ona, dok je V. baba izašla iz stana malo prije nego što će S. da dođe. Ona je povremeno ulazila u tu sobu, jer nema običaj da sjedi sa V. kada mu dođu drugovi, zapravo, radi se o dnevnoj sobi gdje su oni sjedjeli i da bi došla do kuhinje ili do terase, mora tuda proći, tako da se ona tuda kretala, ali nije sjedjela sa njima i slušala njihovu priču, jer je nije ni interesovala. Jedino što je mogla da zapazi jeste da je sve vrijeme priča bila normalna, družili su se normalno, pili i ni u jednom trenutku nije ni čula, ni vidjela da je došlo do svađe između bilo koga ili da je neko udario S.. Tu su sjedjeli sigurno jedno četiri - pet sati i u jednom momentu ona je sjela tu kod njih jer se tu nalazi televizor, a i S. je počeo da priča neku priču i ona je sjela da i to čuje. Naime, S. je počeo da priča kako će da se ubije, kako ima težak život, kako mu je djevojka uništila život, da su se njemu svi u porodici ubili, odnosno da mu se otac ubio i da je vjerovatno to i njegova sudbina. Ona je njega u tom trenutku gledala i slušala, a on se tada njoj prvi put obratio od kako je došao kod njih u stan riječima „pošto si me tako pogledala i pošto si ti normalna možeš li mi ti reći šta je za tebe život?“. Ona je samo ustala i izašla iz sobe. Otišla je u spavaću sobu da legne. Tamo je provela sigurno sat - dva vremena, a zatim je ustala kada joj je V. rekao da treba on i M. da izađu i pitao je hoće li sa njim, na šta je ona odgovorila da neće, a tada je čula kako S. govori da ne izlaze, da ostanu da sjede i piju i da on neće da izađe. Tada je iz sobe izašla i V. majka A. i S. je počeo sa njom da priča, a u međuvremenu su V. i M. izašli. Ona je u jednom trenutku sjela za kompjuter koji se nalazi u dnevnoj sobi, gdje su sjedjeli S. i V. majka, koja je inače bolesna žena i on je i njoj počeo da priča nekakvu tešku priču i čak je rekao da hoće da ostane tu kod njih da spava, jer mu je ona uporno govorila da treba da ide kući. Kada je spomenuo da želi da ostane kod njih da spava, jer će ga majka istjerati iz kuće ako ga vidi u takvom stanju, ona je reagovala i rekla mu da treba da ide, a ukoliko ne želi da izađe, da će pozvati policiju, pa će morati. On je više puta molio da ostane tu da spava, čak je krenuo da legne na jedan kauč koji se nalazi tu u dnevnoj sobi i ona mu je tada rekla da će pozvati nekoga da ga izbaci i zaista je burno reagovala, i to u trenutku kada je on krenuo V. majku da zagrli i poljubi. Tada je V. majka otvorila ulazna vrata stana, a ona je uzela njegovu jaknu i rekla mu „vrata su ti otvorena, uzmi svoju jaknu i izađi molim te“, a on se okrenuo prema V. majci i rekao „pa otključaj mi vrata“, a ona mu je rekla „vrata su ti otključana, pa izađi, naša vrata se ne zaključavaju“ i tek tada je S. izašao. Koliko se može sjetiti, misli da je to bilo negdje oko ponoći. U stanu ni u jednom trenutku, koliko je ona vidjela i čula niko nije udarao S., niti se sa njim svađao. Ona je nakon svega pokušala da stupi u kontakt sa S. </span><span class="span2">majkom samo zato što je čula da je S. imao svađu sa nekim licima dva dana prije nego što je bio kod njih, a i nekoliko dana nakon što je bio kod njih i to zbog iste stvari, zbog duga, i htjela je da stupi u kontakt sa njom, samo da bi joj to rekla. Tog dana u stanu S., V. i M. su pili pivo tokom cijelog dana, ali ona ne zna koliko su tačno popili, S. je donio to piće i hranu, mada hranu koju je S. donio niko nije spremao. U stanu su toga dana pušili V. majka, ona, V. i S., a M. ne puši, osim što je primijetila da je S. došao u alkoholisanom stanju, ništa više na S. nije primijetila, nikakve povrede i onako kako je S. došao kod njih, tako je i izašao. Misli da je S. imao telefon, ali nije sigurna, nije obraćala pažnju i nikakva priča oko S. telefona nije bila. Da ona zna V. ne konzumira nikakvu opojnu drogu, za M. ne zna, a ni ona nije nikada konzumirala opojnu drogu. Njoj je bilo poznato da S. duguje V. 1.000 € i to par mjeseci i to joj je rekao V. još odavno. Ona nije čula da su toga dana dok su oni sjedjeli pominjali taj dug. Ona kroz priču, odnosno njen zajednički život sa V. zna da je V. i ranije pozajmljivao S., kao i S. njemu i M. i to se uvijek uredno vraćalo. Negdje oko Nove godine V. je pomenuo S. kada su ona i V. pričali i to nešto neobavezno i tada je on pomenuo da S. treba da mu vrati neke pare što mu je pozajmio. Dok je bio kod njih čula je daje S. prokomentarisao na glas da ga je zvala majka i da mora da joj se javi i pošto je bila u kuhinji, odnosno prošla kroz dnevnu sobu, vidjela je da drži slušalicu i da je oslovio „majko“, a razgovor nije slušala jer je samo bila u prolazu.</span>
</p>
<p>
<span class="span2">Na glavnom pretresu je dodala da su vrata stana u kome se sve to dešavalo dugo vremana bila pokvarena na način što nisu mogla da se zaključaju, tako da je u jednom trenutku A. na molbu M. da mu otključa vrata, rekla da su vrata otključana i da se ista ne zaključavaju. Kada je M. došao bio je u jako alkoholisanom stanju. Od trenutka kada je V. izašao iz stana do trenutka kada je M. otišao prošlo je po njenoj slobodnoj procjeni dva sata, ona i A. su ga ubjeđivali da ide, a on je ostao i govorio da ne može da ga majka vidi u takvom stanju da će da ga ubije i tome slično.</span>
</p>
<p>
<span>Svjedokinja </span><span class="span2">M. A. je izjavila da kao svjedokinja oslobođena dužnosti svjedočenja ne želi da svjedoči. </span>
</p>
<p>
<span class="span2">Svjedok B. O. je izjavio da poznaje B. V., a poznaje i M. S.. B. poznaje 3, 4 godine, u početku su se intezivno družili, ali on se oženio i nakon toga povremeno se vide.  On nikada nije pozajmljivao niti davao novac B. V., nije mu poznato da je on imao neke odnose te vrste sa M. S.. U vrijeme kada je B. uhapšen on se nalazio u A. na medenom mjesecu tako da nema nikakva saznanja vezano za taj dan. </span>
</p>
<p>
<span class="span2">Svjedok B. I. je izjavio da su postupajući po naredbi Višeg suda u Podgorici, a po prijavi oštećenog M. došli da izvrše pretres u stanu koji koristi B. V., u pitanju je stan u ul.J.T. na zadnjem spratu. Zna da kada su razgovarali sa kolegama gdje se taj stan nalazi, neko mu je reko da je u pitanju stan na zadnjem spratu i da se na vratima vidi oštećenje iznad kvake, zna da su vrata kada su došli bila zatvorena, ali ne zna da li su bila zaključana, koliko se sjeća oni su pokucali na vrata, neko od ukućana je otvorio i u stanu su zatekli B. V., njegovu majku i još neku djevojku. Nije siguran da li je tu bio prisutan i B. M., brat V.. Izvršili su pretres prostorija, oduzimanje telefona i sim kartica koje su zatekli, a nisu zatekli ništa drugo što bi ukazivalo na neko krivično djelo. On se ne može sjetiti da li  je prije  otvaranja vrata čuo zvuk otključavanja ili nešto slično tome, a prilikom pretresa ne sjeća se da je nakon pominjao da je brava na vratima u kvaru.</span>
</p>
<p>
<span>Svjedok J. N.</span><span class="span2"> je izjavio da je bio dežuran u Upravi policije PJ B. kada su od kolege iz krvnih delikata dobili obavještenje da je potrebno da se izvrši pretres stana u kojem živi B. V., budući da su kolege iz tog odjeljenja bile zadužene predmetom. On je sa kolegama došao na lice mjesta, sa njim je bio B. I. i J. P., koliko se sjeća bio je krim. tehničar M. M.. Dolaskom ispred vrata stana koja su imala fizička oštećenja, a stan se nalazi na najgornjem spratu, pokušali su da otvore vrata, ali su ista bila zaključana, nakon čega su pozvonili i vrata im je koliko se sjeća otvorila majka B. V.. Nakon toga izvršili su pretres, ali se ne može sjetiti što je pronađeno od stvari. On je naveo da su na vratima bila fizička oštećenja, a radi se o ulubljenjima, ali se kroz ta ulubljenja nije mogla vidjeti unutrašnjost stana. Ne može se sjetiti  tačnih lokacija ulubljenja. </span>
</p>
<p>
<span class="span2">Iz nalaza i mišljenja vještaka medicinske struke R. N. od 11.03.2017. godine, utvrđeno je da je dana 18.02.2017. godine od strane ljekara Opšte bolnice u B., pregledan je M. S. kojom prilikom su kod njega dijagnostikovane sledeće povrede: krvni podliv desne ušne školjke praćen rascjepom bubne opne desnog uha, krvni podliv iza desne ušne školjke, krvni podliv gornjeg kapka lijevog oka i u lijevom jagodičnom predjelu. Navedene povrede su posledica dejstva tupine mehaničke sile i iste su nastale usled trostrukog direktnog dejstva aktivno zamahnutog mehaničkog oruđa – tri udarca tipično pesnicom. U vrijeme nanošenja zadobijene povrede zbirno se kvalifikuju kao teška tjelesna povreda (pojedinačno: povreda pod a kao teška tjelesna povreda, a povreda pod b kao laka tjelesna povreda). Četiri kružne povrede u predjelu desnog nadlana. Prema opisu iz medicinske dokumentacije, vjerovatno se radi o opekotinama izazvanim vrhom užarene cigarete. u vrijeme nanošenja zadobijene povrede pojedinačno i zbirno se kvalifikuju kao lake tjelesne povrede. Zbirno posmatrano, sve zadobijene povrede u vrijeme nanošenja se kvalifikuju kao teška tjelesna povreda.</span>
</p>
<p>
<span class="span2">Vještak medicinske struke N. R. je na glavnom pretresu naveo da vezano za starost nastanka povreda precizira da se kompletna medicinska dokumentacija se odnosi na 18.02.2017. godine i 21, odnosno 28.02.2017. godine, pri čemu je dokumentacija od 18.02.2017. godine prema podacima iz iste sastavljena nakon povređivanja dok se ostali izvještaji od 21. i 28.02.2017. godine odnose na kontrolne preglede i medicinske intervencije u cilju saniranja povrede desne bubne opne. Prema podacima iz medicinske dokumentacije od 18.02.2017. godine sve povrede su opisane kao svježe što znači da su mogle nastati na dan povređivanja ili eventualno dan – 2 ranije. Prvi pregled u HMP izvršen je u 4,10 časova izjutra. Navodi da su povrede mogle nastati i sat dva prije ovog pregleda. Povrede koje su opisane u medicinskoj dokumentaciji su vidljive spolja na koži jer se radi o krvnim podlivim, a i opekotinama. Od ovih povreda nije moglo da se vidi ruptura bubne opne jer se radi o povredi za čiju dijagnostiku je potreban specijalistički pregled i poseban uređan ortoskop. Povrede koje je naveo da je zadobio M. S. su opisane u medicinskoj dokumentaciji, a ne samo da je postavljena dijagnoza. Navedene povrede su uočljive spolja na koži jer se nalaze na otkrivenim djelovima glave odnosno na licu. A da li bi te povrede na ulici skrenule nečiju pažnju on ne može da se izjasni. Zadobijene povrede opisane pod tačkama a, b i c osnovnog nalaza tipično nastaju mehanizmom udaraca pesnicom, ali ne može isključiti i neko drugo mehaničko oruđe kao sredstvo za zadavanje udaraca kojim su ove povrede nanešene. Ove povrede nisu mogle nastati </span><span class="span2">usled pada i udara od tvrdu podlogu niti se nalaze na djelovima tijela da su mogle nastati prilikom sudara glave sa nekim predmetom. On je nalaz i mišljenje u prethodnom postupku radio samo na osnovu medicinske dokumentacije i nije imao na uvid izjave aktera ovog događaja niti bilo koji drugi spis predmeta. Opekotine u predjelu šake je mogao oštećeni sam sebi da nanese. Ukoliko bi se sada pregledale te opekotine, tačnije ožiljci on bi mogao samo da konstatuje da su to ožiljci od neke povrede, moguće te, a moguće i neke druge. Povrede u predjelu glave i šake su takvih karakteristika i na takvim djelovima tijela da postoje veoma brzo vidljive nakon zadobijanja, a to veoma brzo se odnosi na period od svega nekoliko minuta. Isključuje mogućnost da su povrede posledica udarca šamarom. Rascjep bubne opne sam za sebe može nastati mehanizmom udarca otvorenim dlanom, šamarom, ali imajući u vidu da je i desna ušna školjka bila krvlju podlivena onda je mišljenja da se radi o jednom udarcu u desno uho pesnicom koji je doveo do nastanka krvnog podliva desne ušne školjke i istovremeno do rascjepa bubne opne. Ne može isključiti mogućnost da su postojala dva udarca u desnu usnu školjku  od kojih je jedan nanešen pesnicom i doveo do nastanka krvnog podliva desne ušne školjke, a drugi pesnicom ili otvorenim dlanom koji je doveo do nastanka rascjepa bubne opne.</span>
</p>
<p>
<span class="span2">Iz zapisnika o pretresu stana i drugih prostorija UP CB B. Ku br. ... od 18.02.2017. godine utvrđeno je da je pregledom pronađeno više mobilnih telefona. </span>
</p>
<p>
<span class="span2">Iz potvrde o oduzetim predmetima UP CB Bar br.Ku ... od 3.03.2017. godine utvrđeno je da je od M. T. oduzet mobilni telefon marke »S.« G.n. p. d., sa sim karticom ... i .... </span>
</p>
<p>
<span class="span2">Iz prepiske sa društvene mreže F., utvrđeno je da je ista vođena u petak u 09,17 časova, između oštećenog i B. M.. Oštećeni poziva B. M. da dođe kod njega, navodi da ima hranu koju će da spremi, pita B. M. da li ima novca da kupi sir na što mu on odgovara da nema.  Sledeća prepiska je vođena u 11,43 časova između oštećenog M. S. i B. V., da je oštećeni optuženog pozvao na ručak kod sebe, da je optuženi njega pozvao da dođe kod njega, da je oštećeni naveo da je već započeo spremanje ali mu je optuženi rekao da sve to donese kod njega jer nema sa čim da dođe kod njega. </span>
</p>
<p>
<span class="span2">Iz nalaza i mišljenja sudskog vještaka iz oblasti digitalnih dokaza S. B. od 7.04.2017.godine, utvrđeno je da vještačenje „L.“, bijele boje sa IMEI brojem ..., nije moguće izvršiti. Razlog je što se na mobilnom telefonu nalazi šifra koju nije moguće „probiti“ sa softverima koji su na raspolaganju. Pomoću forenzičkog softvera za mobilne telefone „X.“ izvršeno je Vještačenje SIM kartica koje su pronađene u telefonu. Na njima nisu nađeni podaci za vremenski period koji je naveden u Naredbi. Vještačenje „S. D.“ crne boje sa dva IMEI broja ... i ... nije moguće izvršiti. Razlog je što se na mobilnom telefonu nalazi šifra koju nije moguće „probiti“ sa softverima koji su na raspolaganju. Pomoću šifre (...) koju je dobio usmenim putem od tužiteljke, nije bilo moguće otključati mobilni telefon Pomoću forenzičkog softvera za mobilne telefone „X.“ izvršeno je Vještačenje SIM kartica koje su pronađene u telefonu. Analizom je utvrđeno da ne postoje podaci koji su nastali u vremenskom periodu koji je naveden u Naredbi. Pomoću softvera „F. i.“ napravljen je imidž memorijske kartice, dok je pomoću softvera „A.“ izvršena analiza podataka koji su se nalazili na memorijskoj kartici. Na memorijskoj kartici se nalaze fotografije. Analizom je utvrđeno da ne postoje fotografije koje su nastale u vremenskom periodu koji je naveden u Naredbi. Vještačenje mobilnog telefona marke „S.“ bijele boje sa dva IMEI </span><span class="span2">broja ... i ... sa SIM karticom je izvršeno pomoću forenzičkog softvera „X.“. Analizom je utvrđeno da postoje jedna poruka koja je nastala u vremenskom periodu koji je naveden u Naredbi. Pomoću softvera „P. i.“ napravljen je imidž memorijske kartice, dok je pomoću softvera „A.“ izvršena analiza podataka koji su se nalazili na memorijskoj kartici. Analizom je utvrđeno da ne postoje fotografije koje su nastale u vremenskom periodu koji je naveden u Naredbi. Vještačenje mobilnog telefona marke „S.“ bijele boje IMEI broja ... sa SIM karticom je izvršeno pomoću forenzičkog sohvera „X.“. Na samom aparatu su pronađeni podaci o 25 call logova, od čega je bilo izbrisane l4 call loga.U SIM kartici je pronađena sadržina 6 SMS komunikacija koje su vezane za datum koji je naveden u Naredbu. Vještačenje mobilnog telefona „S. D.“ bijele boje sa dva IMEI broja ... i ... sa dvije SIM kartice od „M.“ provajdera je izvršeno pomoću forenzičkog softvera „X.“. Podaci koji su vezani za datum koji je naveden u Naredbi dostavljaju se u prilogu akta, a to su 70 call logova, 15 SMS poruka i 350 Viber poruka. Nisu pronađeni video snimci nastali za vremenski period koji je naveden u Naredbi.&nbsp;</span>
</p>
<p>
<span class="span2">U fotodokumentaciji UP CB B. br... od 17.02.2017.godine predstavljene su fotografije povreda oštećenog, a u fotodokumentaciji UP CB B. br. ... od 18.02.2017. godine predstavljene su fotografije stana optuženog. </span>
</p>
<p>
<span class="span2">Iz izvoda iz kaznene evidencije na ime optuženog Ministarstva pravde KE  br.  ... od 28.04.2017. godine utvrđeno je da je osuđivan presudom Osnovnog suda u Baru K.br.147/14 od 25.04.2016.godine, zbog krivičnog djela nasilničko ponašanje iz čl.399 KZ CG osudjen na kaznu zatvora u trajanju od šest mjeseci, presudom Osnovnog suda u Baru K.br.392/12 od 21.01.2015.godine zbog krivičnog djela iz čl.151 st.2 u vezi čl.23 KZ CG, na kaznu zatvora u trajanju od sedam mjeseci,  </span><span class="span2">presudom Osnovnog suda u Baru K.br.273/10 od 16.12.2010.godine kojom mu je zbog krivičnog djela iz čl.399 KZ CG u vezi čl.23 KZ CG izrečena uslovna osuda i istom utvrđena kazna zatvora u trajanju od sedam mjeseci sa rokom provjere dvije godine, </span><span class="span2"> </span><span class="span2">rješenjem Osnovnog suda u Baru Km.br.19/09 od 05.11.2009.godine zbog krivičnog djela nasilničko ponašanje iz čl.399 u vezi čl.23 Krivičnog zakonika izrečena mu je vaspitna mjera pojačan nadzor od strane organa starateljstva, rješenjem KM.br.10/09 od 13.08.2009.godine zbog krivičnog djela nasilničko ponašanje iz čl.399 Krivičnog zakonika kojom mu je izrečena vaspitna mjera pojačan nadzor od strane organa starateljstva i rješenjem Km.br.16/09 od 23.10.2009.godine zbog krivičnog djela nasilničko ponašanje iz čl.399 u vezi čl.23 Krivičnog zakonika izrečena mu je vaspitna mjera pojačan nadzor od strane organa starateljstva.</span>
</p>
<p>
<span class="span2">Uvidom u spise predmeta Osnovnog suda u Baru K br. 50/15 utvrđeno je da je optuženi presudom od  24.03.2017. godine osuđen na kaznu zatvora u trajanju od 7 mjeseci zbog krivičnog djela uništenje i otuđenje tuđe stvari iz čl.253.st.2. u vezi st.1. KZ u sticaju sa krivičnim djelom nedozvoljeno držanje oružja i eksplozivnih materija iz čl.403.st.2. u vezi čl.23.st.2. KZ. Presuda je potvrđena presudom Višeg suda Kž 503/12.</span>
</p>
<p>
<span class="span2">Ocjenom izvedenih dokaza utvrđeno je da je optuženi izvršio krivična djela koja su mu stavljena na teret na način predstavljen u izreci presude. Optuženi ne priznaje izvršenje krivičnog djela navodeći da je optuženi njemu bio dužan 1.000 eura, da mu je pozajmio tuđi novac, da ga je optuženi izbjegavao i dana kada je optuženi oštećeni došao kod njega i boravio u njegovom stanu on je bio ljut zbog činjenice da </span><span class="span2">mu ovog šta će ni ne vraća novac i da ga je izbjegavao i istog razloga on je oštećenom zadao dva puta udarac otvorenom šakom, ali da prema njemu nije primjenjivao bilo kakvu drugu silu. Sud je iz iskaza oštećenog M. S. utvrdio da je dana kada se odigrao predmetni događaj otišao kod optuženog jer je drug sa njegovim bratom M., bilo je dogovoreno da ručak organizuje u svojoj kući, međutim, na kraju je otišao kod braće B.. U početku boravka u stanu optuženog sve je bilo u redu, ali kada je on krenuo da ide optuženi  mu je zatražio da mu da iznos od 1.000 eura jer u suprotnom neće napustiti njegovu kuću. Nakon što mu je oštećeni odgovorio da nema da mu da novac jer mu nije ni dužan on je počeo da mu prijeti, tjerao ga jedan pikavce iz pepeljare stavlja u usta i guta ih, zadao mu je nekoliko puta udarce rukama u predjelu glave, gasio mu je pikavce na ruci, nakon toga, a s obzirom da mu je optuženi rekao da neće izaći iz njegove kuće dok mu ne da novac, on je pozvao svoju majku i telefonskim putem joj je saopšti o nigdje se nalazi i da ga optuženi ne pušta iz kuće dok mu ne da novac. Kako je optuženi oštećenom saopštio da svojoj majci prenese da je novac dužan B. O., majka oštećenog svjedokinja M. T. je insistirala u više navrata da želi da razgovara sa B. O. i da se na taj način uvjeri da je oštećeni njemu dužan novac. Nakon toga optuženi je oštećenom rekao da mora da se snađe za iznos od 300 € i kako je M. T. i dalje insistirala da se vidi sa B. O., optuženi je poslao svog brata M. kako bi od majke oštećenog preuzeo novac. Nakon što se B. M. vratio i donio iznos od 300 €, optuženi je uzeo telefon oštećenog marke »S.« sa dvije kartice, izvadio obje kartice, polomio ih i bacio u šolju u toaletu. Nakon toga optuženi je izašao iz stana, a on je ostao u stanu sa majkom optuženog koju je molio da je pusti da ga pusti napolje i nakon nekih 2 sata ona ga je pustila napolje. On prethodno nije mogao da izađe iz stana jer je isti bio zaključan. Iskaz oštećenog je u pogledu komunikacije i postupanja njegove majke potvrđen u potpunosti iskazom svjedokinje M. T. koja je navela da je postupajući po molbi oštećenog koji joj je rekao da je zatvoren i da mu se prijeti ubistvom ukoliko ona ne donese novac u iznosu od 300 €, ona podigla iznos od 200 € sa bankomata jer je kod sebe imala iznos od 100 €, da se kod restorana »S.« srela sa bratom optuženog B. M. koji joj je rekao da je došao po novac, da je u to vrijeme njen sin više puta pozivao i molio da preda novac B. M. i kada je počeo da plače ona je B. M. predala novac. Iskaz oštećenog i svjedokinje M. T. potvrđuje se medicinskom dokumentacijom na osnovu koje je izrađen nalaz i mišljenje sudskog vještaka medicinske struke R. N.. Iz nalaza i mišljenja i pojašnjenja na glavnom pretresu, koje je sud  u potpunosti prihvatio, proizilazi da je u predmetnom događaju oštećeni M. S. zadobio krvni podliv desne ušne školjke praćen rascjepom bubne opne desnog uha, krvni podliv iza desne ušne školjke, krvni podli gornjeg kapka lijevog oka i u lijevom jagodična predjelu. Navedene povrede posledica su dejstva tupine mehaničke sile nastale usljed trostrukog direktnog dejstva aktivno zamahnu tog mehaničkog oruđa - tri udarca tipično pesnicom i povrede se kvalifikuju kao teška tjelesna povreda, jer rascjep bubne opne predstavlja tešku tjelesnu povredu. Kod oštećenog su konstatovane i 4 kružne povrede u predjelu desnog nadlana, a prema opisu iz medicinske dokumentacije vjerovatno se radi o opekotinama izazvanim vrhom užarene cigarete. Vještak je pojašnjavajući nalaz i mišljenje na glavnom pretresu naveo da su sve povrede koje su konstatovane kod oštećenog svježe i da su mogli nastati i&nbsp;</span><span class="span2">sat</span><span class="span4"> </span><span class="span2">ili dva prije prvog pregleda oštećenog. Dakle, cijeneći iskaz oštećenog i nalaz i mišljenje vještaka medicinske struke, utvrđuje se da je iskaz oštećenog kada je </span><span class="span2">u pitanju opisivanje sile koja je prema njemu bila upotrijebljena od strane optuženog, istinit i da je oštećeni zadobio više udaraca u predjelu glave, da je zadobio više opekotina u predjelu ruke za koje je utvrđeno da su nanijete vrhom užarene cigarete. &nbsp;</span>
</p>
<p>
<span class="span2">Iz svih napred navedenih dokaza očigledno je da je odbrana optuženog u dijelu kojim je opisivao radnje fizičkog nasilja koje je primijenio prema oštećenom neosnovana jer je optuženi u svojoj odbrani želio da fizičko nasilje minimizira i predstavi ga kao radnje koje je preduzeo revoltiran ponašanjem oštećenog, a posebno izbjegavanjem da mu se javi, s obzirom  da je u postupku utvrđeno da je optuženi prema oštećenom preduzeo radnje fizičkog nasilja koje su rezultirale nanošenjem jedne teške i više lakih tjelesnih povreda. Da je tačna odbrana optuženog u dijelu u kome je opisivao svoje radnje fizičkog nasilja prema oštećenom, sigurno je da oštećeni ne bi zadobio ni toliko brojne povrede, niti bi povrede bile takvog intenziteta. Sud je u dokaznom postupku saslušao i svjedoka B. O. , budući da je oštećeni, a što je potvrdila i svjedokinja M. T. njoj naveo da ona mora da B. M. preda novac koji optuženi duguje upravo B. O.. Iz iskaza svjedoka B. O.  utvrđeno je da on optuženom nikada nije pozajmljivao, niti davao novac, tako da u postupku nije dokazano da je optuženi oštećenom pozajmio novac koji je bio vlasništvo svjedoka B. O. , kao što nije dokazano da je oštećeni optuženom dugovao novac. Sud je saslušao u svojstvu svjedoka i brata optuženog B. M. i majku M. A., međutim, navedeni svjedoci su izjavili da žele da se koriste pravom svjedoka koji su oslobođeni dužnosti svjedočenja i nisu željeli da daju iskaz o onome što im je poznato u vezi predmetnog događaja. Sud je u postupku saslušao i vanbračnu suprugu optuženog svjedokinju G. M. koja je izjavila da je oštećeni bio stanu optuženog, da je u stan došao u alkoholisanom stanju, da on nakon što je optuženi otišao nije želio da izađe iz stana i molio je da ostane i da prespava u tom stanu, a da ona nije vidjela da je prema oštećenom neko upotrebljavao fizičku prinudu. Sud je iskaz svjedokinje cijenio kao neosnovan, pristrasan i sračunat da pomogne optuženom jer je iz iskaza oštećenog i svjedokinje M. T. utvrđeno da je predmetni događaj trajao duži vremenski period, oštećeni je nakon primijenjenog nasilja pozvao svoju majku, sa njom više puta razgovarao, nakon čega je B. M. otišao da preuzme novac od nje. Osim toga, povrede koje je zadobio oštećeni, ako su vidljive i na foto elaboratu koji je sačinjen od strane Uprave policije, morale su biti vidljive za neko lice koje se nalazilo u istom stanu kao i oštećeni. Svjedokinja je navela i da je oštećeni u svakom trenutku mogao da izađe iz stana jer stan nije bio zaključan, a time je potvrdila odbranu optuženog koji je to izjavio, međutim, iz iskaza svjedoka J. N., koji je sa svjedokom B. I. došao na lice mjesta radi vršenja pretresa stana, utvrđeno je da je stan bio zaključan, tako da je i taj dio iskaza svjedokinje, a samim tim i odbrane optuženog ocijenjen kao neosnovan i neistinit. Svjedok B. I. se nije mogao sjetiti navedenog detalja koji se odnosi na to da li su vrata stana bila zaključana, a po ocjeni suda navedena činjenica nije od bitnog uticaja na postojanje krivičnog djela iznuda, jer je utvrđeno da je optuženi prvo vršio prinudu nad oštećenim, svjedok B. M. je donio novac koji je predala majka oštećenog, nakon čega su i optuženi i svjedok B. M. napustili stan, tako da nije od značaja da li je nakon toga stan bio zaključan ili ne i da li je oštećeni bio spriječen ili ne da izađe iz stana. &nbsp;</span>
</p>
<p>
<span class="span2">Pravno kvalifikujući utvrđeno činjenično stanje sud je utvrdio da je optuženi izvršio krivično djelo </span><span class="span2">iznuda iz čl.250.st.1. Krivičnog zakonika Crne Gore, u sticaju sa </span><span class="span2">krivičnim djelom teška tjelesna povreda iz čl.151.st.1. Krivičnog zakonika Crne Gore, Krivičnog zakonika Crne Gore,</span>
</p>
<p>
<span class="span2">Krivično djelo </span><span class="span2">iznuda iz čl.250.st.1. Krivičnog zakonika Crne Gore, čini ko </span><span class="span2">u namjeri da sebi ili drugom pribavi protivpravnu imovinsku korist, silom ili prijetnjom prinudi drugog da nešto učini ili ne učini na štetu svoje ili tuđe imovine. Optuženi je prema oštećenom primijenio fizičku silu koja je rezultirala nanošenjem teške tjelesne povrede, oštećenom prijetio ubistvom ukoliko mu ne da novac, </span><span class="span2">tjerao ga da jede ugašene opuške od cigareta iz pepeljare, oštećenom gasio opuške od cigareta po ruci u predjelu desnog nadlana i prisiljavao ga da pije pivo na ,,ex“, u koje pivo je prethodno sipao pepeo od cigarete. Sve navedene radnje optuženi je preduzeo da bi oštećenog natjerao da mu da novac u iznosu od 300 €, optuženi je zbog postupanja optuženog pozvao svoju majku koja je M. T. koja je na uporno pozivanje telefonom i insistiranje novac u iznosu od 300 predala bratu optuženog B. M.. Optuženi je krivično djelo izvršio sa direktnim umišljajem svjestan elemenata djela čije je izvršenje htio, a kod optuženog je utvrđeno postojanje namjere pribavljanja protivpravne imovinske koristi, jer nije dokazana odbrana optuženog da je oštećeni njemu dugovao novac, budući da je iz iskaza oštećenog i svjedoikinje M. Tatjane utvrđeno da oštećeni nema dugovanja prema optuženom. Optuženi je krivično djelo teška tjelesna povreda takođe izvršio sa direktnim umišljajem, svjestan da oštećenog može teško tjelesno povrijediti što je i htio. </span>
</p>
<p>
<span class="span2">Sud radnje optuženog nije cijenio kao produženo krivično djelo, jer je prema čl. 49 Krivičnog zakonika p</span><span class="span2">roduženo krivično djelo čini više istih ili istovrsnih krivičnih djela učinjenih u vremenskoj povezanosti od strane istog učinioca i koja predstavljaju cjelinu zbog postojanja najmanje dvije od sledećih okolnosti: istovjetnosti oštećenog, istovrsnosti predmeta djela, korišćenja iste situacije ili istog trajnog odnosa, jedinstva mjesta ili prostora izvršenja djela ili jedinstvenog umišljaja učinioca.</span>
</p>
<p>
<span class="span2">Sve radnje koje je optuženi preduzeo prema oštećenom preduzete su u kontinuitetu u toku nekoliko časova, rezultirale su pribavljanjem protivpravne imovinske koristi. Da je optuženi preduzeo više takvih radnji u dužem vremenskom trajanju, smatralo bi se da je optuženi krivično djelo izvršio u produženom trajanju, međutim, radnje koje je optuženi preduzeo prema oštećenom ne mogu imati karakter produženog krivičnog djela. Sila koja je upotrijebljena prema oštećenom dovela je do nastanka jedne teške i više lakih povreda, radnje koje su dovele do povreda predstavljaju jednu cjelinu, radnje su preduzete u kratkom vremenskom periodu, i iste se ne mogu cijeniti kao više radnji krivičnog djela u smislu čl. 49 Krivičnog zakonika.</span>
</p>
<p>
<span class="span2">Za krivično djelo iznuda iz čl.250.st.1. Krivičnog zakonika Crne Gore, zaprijećena je kazna zatvora od jedne do deset godina, a za krivično djelo teška tjelesna povreda iz či.151.st.1. Krivičnog zakonika Crne Gore kazna zatvora u trajanju od 6 mjeseci do 5 godina. Na strani optuženog cijenjene su sve olakšavajuće i otežavajuće okolnosti iz čl. 42. Krivičnog zakonika. Na strani optuženoig nije bilo olakšavajućih okolnosti, dok je sud kao otežavajuću okolnost cijenio raniji život, jer je iz izvoda iz kaznene evidencije utvrđeno da je optuženi osuđivan presudom Osnovnog suda u Baru K.br.147/14 od 25.04.2016.godine, zbog krivičnog djela nasilničko ponašanje iz čl.399 KZ CG kojom je osuđen na kaznu zatvora u trajanju od šest mjeseci, presudom Osnovnog suda u Baru K.br.392/12 od 21.01.2015.godine zbog krivičnog djela iz čl.151 st.2 u vezi čl.23 KZ CG, kojom je osuđen na kaznu zatvora u </span><span class="span2">trajanju od sedam mjeseci, </span><span class="span2">presudom Osnovnog suda u Baru K.br.273/10 od 16.12.2010.godine kojom mu je zbog krivičnog djela iz čl.399 KZ CG u vezi čl.23 KZ CG izrečena uslovna osuda i istom utvrđena kazna zatvora u trajanju od sedam mjeseci sa rokom provjere dvije godine, presudom </span><span class="span2">Osnovnog suda u Baru K br. 50/15 od  24.03.2017. godine, zbog krivičnog djela uništenje i otuđenje tuđe stvari iz čl.253.st.2. u vezi  st.1. KZ u sticaju sa krivičnog djelom nedozvoljeno držanje oružja i eksplozivnih materija iz čl.403.st.2. u vezi čl.23.st.2. KZ, kojom je osuđen na kaznu zatvora od 7 mjeseci. </span>
</p>
<p>
<span class="span2">Sud je optuženom na osnovu čl. 48. Krivičnog zakonika utvrdio za krivično djelo iznuda iz čl.250.st.1. Krivičnog zakonika Crne Gore</span><span class="span2"> kaznu zatvora u trajanju od 1 (jedne) godine, za krivično djelo teška tjelesna povreda iz čl. 151 st.1 KZ </span><span class="span2">kaznu zatvora u trajanju od 6 (šest) mjeseci, nakon čega ga je osudio na jedinstvenu k</span><span class="span2">aznu zatvora u trajanju od 1 (jedne) godine i 5 mjeseci koja po ocjeni suda odgovara </span><span class="span2">težini krivičnih djela i krivici optuženog i predstavlja mjeru koja je neophodna da bi se postigla svrha kažnjavanja. </span>
</p>
<p>
<span class="span2">Optuženi je na izdržavanje kazne zatvora upućen prije pravosnažnosti, jer je ocijenjeno da na strani optuženog i dalje postoje pritvorski osnovi iz čl. 175 st.1 tč. 1 i  3 ZKP-a, o čemu je odlučeno posebnim rješenjem. Na osnovu čl. 51 Krivičnog zakonika, u kaznu zatvora optuženom se uračunava vrijeme provedeno u pritvoru od </span><span class="span2">18.02.2017. godine, pa nadalje.</span>
</p>
<p>
<span class="span2">Odluka o imovinsko pravnom zahtjevu zasniva se na odredbi čl. </span><span class="span2">239 st. 2 </span><span class="span2">ZKP. </span><span class="span2">Oštećeni M. S. je postavio imovinsko pravni zahtjev koji nije precizirao, a sudu nije dostavio ni jedan dokaz na osnovu koga bi se moglo odlučiti o osnovanosti imovinsko pravnog zahtjeva, a kako podaci iz krivičnog postupka nisu pružali osnov ni za potpuno ni za djelimično presuđenje, a njihovo pribavljanje bi vodilo znatnom odugovlačenju postupka, sud je uputio oštećenog da imovinskopravni zahtjev ostvari u parničnom postupku.</span>
</p>
<p>
<span class="span2">Odluka o troškovima u krivičnog postupka dijelu zasniva se na odredbi čl. 229 ZKP, a ista se odnosi na troškove vještaka medicinske struke R. N.  u iznosu od 77,00 €, troškove vještaka vještaka iz oblasti digitalnih dokaza S. B. u iznosu od 346,50 € i troškove za rad suda koji su određeni prema trajanju i složenosti krivičnog postupka. </span>
</p>
<li>
<span class="span2">Sa izloženog odlučeno je kao u izreci presude</span>
</li>
<p>&nbsp;</p>
<p>&nbsp;</p>
<li style="text-align:center;">
<span class="span1">OSNOVNI SUD U BARU</span>
</li>
<li style="text-align:center;">
<span class="span1">Dana 23.10.2017. godine</span>
</li>
<p>&nbsp;</p>
<p>&nbsp;</p>
<li>
<span class="span1"> ZAPISNIČAR,</span><span class="span1"></span><span class="span1"></span><span class="span1"></span><span class="span1">                               S U D I J A</span>
</li>
<li>
<span class="span1">Milijana Minić</span><span class="span1"></span><span class="span1"></span><span class="span1"></span><span class="span1">                         Goran Šćepanović</span>
</li>
<p>&nbsp;</p>
<p>&nbsp;</p>
<li>
<span class="span1">PRAVNA POUKA</span><span class="span2">:Protiv te presude može se </span>
</li>
<li>
<span class="span2">izjaviti žalba Višem sudu u Podgorici u roku od</span>
</li>
<li>
<span class="span2">15 (petnaest) dana od dana prijema pismenog otpravka.</span>
</li>
<li>
<span class="span2">Žalba se predaje tom sudu u dva primjerka.</span>
</li>
<p>&nbsp;</p>
<p>&nbsp;</p>
<p>
<span class="span1">DN-a</span>
</p>
<p>
<span class="span2">- u spise</span>
</p>
<p>
<span class="span2">- 1 x ODT, </span>
</p>
<p>
<span class="span2">- 1 x optuženom </span>
</p>
<p>
<span class="span2">- 1 x braniocu B. N.</span>
</p>
<p>
<span class="span2">- oštećenom M. S., nakon pravosnažnosti. </span>
</p>
<p>&nbsp;</p>
<p>&nbsp;</p>
</div>
</div>


</body>