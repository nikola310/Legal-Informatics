<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.s1{font-family:Arial;font-weight:bold;}
.s2{font-weight:bold;}
.s3{font-family:Times New Roman;font-size:14pt;}
.s4{text-decoration:underline;}
.p1{text-align:justify;hyphenate:auto;font-family:Times New Roman;font-size:12pt;}
.p2{text-align:center;hyphenate:auto;font-family:Times New Roman;font-size:12pt;}
.p3{text-align:center;hyphenate:auto;font-family:Arial;font-size:12pt;}
.p4{text-align:justify;hyphenate:auto;font-family:Arial;font-size:12pt;}
.p5{text-align:center;hyphenate:auto;font-family:Arial;font-size:14pt;}
.p6{text-align:justify;hyphenate:auto;font-family:Times New Roman;font-size:14pt;}
.p7{text-indent:0.25in;text-align:center;hyphenate:auto;font-family:Arial;font-size:12pt;}
.p8{text-align:justify;hyphenate:auto;keep-with-next.within-page:always;font-family:Arial;font-size:12pt;}
.p9{text-align:start;hyphenate:auto;font-family:Arial;font-size:12pt;}
.p10{text-align:start;hyphenate:auto;font-family:Times New Roman;font-size:12pt;}
</style>
<meta content="dragoje.jovic" name="author">
</head>
<body class="b1 b2">
<p class="p1">
<span>										         </span><span class="s1">K 96/11</span>
</p>
<p class="p1"></p>
<p class="p2">
<!--Image link to '0.png' can be here-->
</p>
<p class="p3">
<span class="s2">U IME CRNE GORE</span>
</p>
<p class="p3"></p>
<p class="p3"></p>
<p class="p4">
<span class="s2">VIŠI SUD U PODGORICI</span><span>, u vijeću sastavljenom od sudije Jović Dragoja, kao predsjednika vijeća i sudija Đuranović Dragane i Aleksić Snežane, kao članova vijeća, uz učešće namještenika suda Cupara Mile, kao zapisničara, u predmetu optuženih Z.D., Z.R., zbog krivičnog djela</span><span class="s3"> - </span><span>teško ubistvo u pokušaju iz čl.144 tač. 8 u vezi čl. 20 i 23 Krivičnog zakonika  i krivičnog djela oduzimanje vozila iz čl. 248 st.1 u vezi čl. 23 Krivičnog zakonika, optuženih K.R. i Z.A., zbog krivičnog djela</span><span class="s3"> - </span><span>teško ubistvo u pokušaju iz čl.144 tač. 8 u vezi čl. 20 i 23 Krivičnog zakonika,  nakon održanog glavnog i javnog pretresa, dana 28.01.2013. godine, kome su prisustvovali zastupnik optužnice Tomković Željko, zamjenik Višeg državnog tužioca u Podgorici,  optuženi  i njihovi  branioci B.B., adv. iz R. S., M.D. i Đ.D., adv. iz P.,  te predstavnik oštećene porodice R.R., donio je i dana 04.03.2013. godine, javno objavio</span>
</p>
<p class="p3"></p>
<p class="p3"></p>
<p class="p3">
<span class="s2">P R E S U D U</span>
</p>
<p class="p3"></p>
<p class="p3"></p>
<p class="p4">
<span class="s2">1.  OPTUŽENI Z.D.,</span><span> zv."G.", od oca Đ. i majke M. rođene D., rođen .... godine u N., sa prebivalištem u mjestu rođenja K. bb, neoženjen, radnik obezbjeđenja u firmi M.S.H."S." – B., vojsku služio, srednjeg imovnog stanja, osuđivan presudom Osnovnog suda u Nikšiću K.br.184/94 od 09.02.1996.godine za krivično djelo iz čl.153 st.1 tačka 1 KZ RCG, na kaznu zatvora u trajanju od 3 mjeseca, presudom Osnovnog suda u Nikšiću K.br.108/97od 09.09.1999.godine, za krivično djelo iz čl.144 st.1 KZ RCG na kaznu zatvora u trajanju od 3 mjeseca, presudom Osnovnog suda u Nikšiću K.br. 307/97 od 09.05.2000.godine za krivično djelo iz čl.37 st.2 u vezi st.1 KZ RCG na kaznu zatvora u trajanju od 2 mjeseca, presudom Višeg suda u Podgorici K.br.144/95 od 25.02.2002.godine za krivično djelo iz čl.145/3-1 KZ RCG na kaznu zatvora u trajanju od 1 godine;</span>
</p>
<p class="p4"></p>
<p class="p4">
<span class="s2">2. OPTUŽENI Z.R.</span><span>, zv."B." i "Z.", od oca S. i majke R., rođene M., rođen ... godine u N., sa prebivalištem u mjestu rođenja, Ul. VI C. .., državljanin Crne Gore, neoženjen, vojsku nije služio, završio srednju školu u.p., službenik UP. C. G. – P. J. P., srednjeg imovnog stanja, neosuđivan;</span>
</p>
<p class="p4">
<span>	  </span>
</p>
<p class="p4">
<span class="s2">3. OPTUŽENI K.R.</span><span>, zv."B.", od oca D. i majke S. rođene T., rođen ... godine u B., sa prebivalištem u B. – M. P. bb, državljanin Crne Gore, oženjen, otac dvoje maloljetne djece, po zanimanju direktor "M.K", vojsku služio, vodi se u vojnoj evidenciji u B., srednjeg imovnog stanja, neosuđivan;</span>
</p>
<p class="p4"></p>
<p class="p4">
<span class="s2">4. OPTUŽENI Z.A.</span><span>, zv."A", od oca S. i majke Lj. rođene B. rođen ...godine u B., sa prebivalištem u mjestu rođenja, Ul. S.P. broj .., državljanin Crne Gore, završio srednju e.š., po zanimanju ..., neoženjen, pismen, vojsku nije služio, srednjeg imovnog stanja, neosuđivan;</span>
</p>
<p class="p4"></p>
<p class="p4"></p>
<p class="p4"></p>
<p class="p3">
<span class="s2">K R I V I   S U</span>
</p>
<p class="p3"></p>
<p class="p4">
<span class="s2">Zato što su:     </span>
</p>
<p class="p5">
<span>I</span>
</p>
<p class="p4"></p>
<p class="p4">
<span>Dana 13.09.2007. godine, između 18,00 i 19,00 časova, u B., po prethodnom dogovoru, sa umišljajem, lišili života R.V. i S. A., i pokušali da liše života J. V. i J. Ž., na način što su prilikom ulaska oštećenih u baštu lokala "J.S.", iz već pripremljenog oružja, i to dva pištolja nepoznate marke kalibra 9 mm, jednog pištolja nepoznate marke kalibra 7,65 mm, i revolvera nepoznate marke kalibra 357, ispalili u njihovom pravcu više projektila, iako su bili svjesni da ih na taj način mogu lišiti života, pa su to i htjeli, koji projektili su ih pogodili, nanoseći im tjelesne povrede, i to oštećenom R.V. četiri rane prostreline i jednu ranu ustrelinu, usled čega je došlo do iskrvavljenja iz rascjepa aorte i pluća, te iz raskidanih krvnih sudova duž kanala strijelnih rana i nastupanja smrti, oštećenom S. A. šest rana prostrelina i dvije rane ustreline usled čega je došlo do iskrvavljenja iz  rascjepa pluća, jetre i crijeva, te iz raskidanih krvnih sudova duž kanala strijelnih rana i nastupanja smrti, oštećenom J.Ž. tešku tjelesnu povredu u vidu dvije prostrelne rane u predjelu prednje desne strane natkoljenice, prostrelnu ranu u desnom preponskom predjelu ustrelnu ranu u predjelu prednje-unutrašnje strane lijeve natkoljenice, ustrelnu ranu u predjelu prednje strane desne potkoljenice i zastrelinu u predjelu desne bočne strane grudnog koša u desnom dojkinom predjelu i oštećenom J.V. lake tjelesne povrede u vidu jedne prostrijelne rane u predjelu zadnje strane lijeve potkoljenice,</span>
</p>
<p class="p4"></p>
<p class="p4">
<span>čime su kao saizvršioci izvršili krivično djelo teško ubistvo u pokušaju iz čl.144 tač.8 u vezi čl.20 i 23 Krivičnog zakonika.  </span>
</p>
<p class="p4"></p>
<p class="p5">
<span>II</span>
</p>
<p class="p4"></p>
<p class="p4">
<span class="s2">Optuženi:</span>
</p>
<p class="p4"></p>
<p class="p4">
<span>1. Z.R., sa navedenim ličnim podacima,</span>
</p>
<p class="p4"></p>
<p class="p4">
<span>2. Z.D., sa navedenim ličnim podacima	,</span>
</p>
<p class="p4"></p>
<p class="p4">
<span>Dana 14.09.2007. godine, u mjestu J., opština B., po prethodnom dogovoru, sa umišljajem, protivpravno oduzeli tuđe motorno vozilo marke  "F.Dž." reg.br. .. .., vlasništvo oštećenog L.N. u namjeri da ga upotrijebe za vožnju, pri čemu su bili svjesni svog djela i htjeli njegovo izvršenje, na način što su, koristeći odsustvo oštećenog J.S., optuženi Z.R. stavio vozilo u pokret, dok je optuženi Z.D. sjedio na mjestu suvozača, i vozilom se prevezli do naselja  R. gdje su vozilo ostavili na parking prostoru preduzeća "T.u.",</span>
</p>
<p class="p4"></p>
<p class="p4">
<span>čime su kao saizvršioci izvršili krivično djelo oduzimanje vozila iz čl. 248 st. 1 u vezi čl. 23 Krivičnog zakonika.  </span>
</p>
<p class="p4"></p>
<p class="p4">
<span>Pa sud, primjenom citiranih zakonskih odredbi, te čl.36, 42 i 48 st.1 Krivičnog zakonika, optuženima Z.D. i Z.R. prethodno utvrđuje pojedinačne kazne i to:</span>
</p>
<p class="p4"></p>
<p class="p4">
<span>- za krivično djelo teško ubistvo u pokušaju iz čl. 144 tač. 8 u vezi čl. 20 Krivičnog zakonika  kaznu zatvora u trajanju od po 17 (sedamnaest) godina,</span>
</p>
<p class="p4"></p>
<p class="p4">
<span>- za krivično djelo oduzimanje vozila iz čl.248 st.1 Krivičnog zakonika kaznu zatvora u trajanju od po 6 (šest) mjeseci.</span>
</p>
<p class="p4"></p>
<p class="p4">
<span>pa, uz primjenu čl. 48 st. 2 tač. 2 i čl. 51 Krivičnog zakonika, te čl. 374 Zakonika o krivičnom postupku, </span>
</p>
<p class="p4"></p>
<p class="p4"></p>
<p class="p3">
<span class="s2">O  S  U  Đ  U  J  E</span>
</p>
<p class="p4"></p>
<p class="p4"></p>
<p class="p4">
<span>Optužene Z.D. i Z. R. na jedinstvenu kaznu zatvora u trajanju od po 17 (sedamnaest) godina i 4 (četiri) mjeseca, a optužene K.R. i Z.A. na kaznu zatvora u trajanju od po 17 (sedamanest) godina, u koje im se uračunava vrijeme provedeno u pritvoru, i to optuženima Z.D., Z.R. i K. R. od 15.09.2007. godine, a optuženom Z. A. od 18.09.2007. godine, pa nadalje.</span>
</p>
<p class="p4"></p>
<p class="p4">
<span>Na osnovu čl.229 u vezi čl.226 Zakonika o krivičnom postupku, optuženi se obavezuju da, u korist budžeta Crne Gore, solidarno plate troškove krivičnog postupka u iznosu od 7.963,50 €, a na ime paušala iznos od po 200,00 €, sve u roku od 15 dana po pravosnažnosti presude.</span>
</p>
<p class="p4"></p>
<p class="p4">
<span>Predstavnik oštećene porodice pokojnog R.V., osnovom čl. 239 Zakonika o krivičnom postupku, upućuje se da imovinskopravni zahtjev za naknadu štete, u iznosu od 84.020,57 €, u cjelini ostvaruje u parničnom postupku.</span>
</p>
<p class="p1"></p>
<p class="p1"></p>
<p class="p1"></p>
<p class="p1"></p>
<p class="p1"></p>
<p class="p3">
<span class="s2">O  b  r  a  z  l  o  ž  e  nj  e </span>
</p>
<p class="p1"></p>
<p class="p1"></p>
<p class="p4">
<span>Optužnicom Višeg državnog tužioca u Podgorici Kt. br. 211/07 od 12.03.2008. godine, preciziranom na glavnom pretresu, stavljeno je na teret optuženim Z.D. i Z.R., K.R. i Z.A. da su kao saizvršioci izvršili krivično djelo teško ubistvo u pokušaju iz čl.144 tač. 8 u vezi čl. 20 i 23 Krivičnog zakonika, kao i optuženim Z.D. i Z.R. krivično djelo oduzimanje vozila iz člana 248 stav 1 u vezi člana 23 KZ, koja su činjenično bliže opisana u izreci presude pod tačkom 1 i 2.</span>
</p>
<p class="p4"></p>
<p class="p4">
<span>Sud je u dokaznom postupku u skladu sa zakonom neposredno saslušao predstavnika oštećene porodice R.R., vještake sudsko medicinske struke prof. dr Č.D., balističke struke M.M., hemijske struke I.A., biohemijske struke F. R. i trasološke struke D.K. koji su se neposredno izjašnjavali u vezi svojih pisanih nalaza i mišljenja, vještake neuropsihijatrijske struke prof. dr M.S. neuropsihijatra, dr G.Ž. psihijatra i B.I.S. psihologa, koji su branili pisane nalaze i mišljenja za optužene Z., K. i Z., te je pročitao nalaz i mišljenje vještaka medicinske struke dr K.N. i M.K., kao i njihova neposredna izjašnjenja na ranijim glavnim pretresima, te je pročitao iskaze svjedoka-oštećenog L.N., svjedoka-oštećenog J. V., svjedoka-oštećenog J.Ž., svjedoka Ž.J., svjedoka J.Sr., svjedoka B.Đ., svjedoka Đ.M., svjedoka Č.V., svjedoka Đ.Lj., svjedoka V.M., svjedoka N.D., svjedoka Đ.M., svjedoka L.I., svjedoka R.G., zapisnik o uvidjaju sačinjen od strane istražnog sudije ovog suda Kri 642/07 od 14.09.2007.godine, službenu zabilješku UP PJ Budva 240-100-254 od 16.09.2007. godine, medicinsku dokumentaciju na ime oštećenih J.Ž. i J.V. koja se nalazi u spisima predmeta, nalaz biološkog vještačenja Centra za kriminalistička vještačenja MUP-a Republike Hrvatske 511-1-43/III/1 -11734/07 SM od 08.11.2007.godine, izvještaje Odsjeka za kriminalističko tehnička vještačenja Uprave policije Crne Gore o izazivanju latentnih tragova papilarnih linija broj 602/07 i 603/07, izvještaj o tehničkoj upotrijebljenosti tragova papilarnih linija broj 612/07, izvještaje o trasološkom vještačenju gardarobe broj 2912/07, 2950/07 i 3276/07 Sektora krim. policije - Odsjeka za krim. tehnička vještačenja Uprave policije CG, zapisnik o pretresanju stana i drugih prostorija UP PJ Budva br. 5 od 14.09.2007.godine, potvrdu UP PJ Budva o privremeno oduzetim predmetima na ime Z.R., dvije potvrde UP PJ Budva o privremeno oduzetim predmetima na ime K.R., potvrdu UP Ispostave Kotor o privremeno oduzetim predmetima od J.V. od 15.09.2007.godine, potvrdu UP PJ Budva o privremeno oduzetim predmetima na ime K.R. od 14.o9.2007. godine, dvije potvrde UP PJ Budva o priveremeno oduzetim predmetima na ime S.G. od 14.o9.2007.godine, potvrdu UP PJ Budva o privremeno oduzetim predmetima na ime  I.V. od 14.o9.2007.godine, potvrdu UP PJ Budva o privremeno oduzetim predmetima na ime  L.I. i R.G., od 14.o09.2007.godine, potvrdu o vraćanju oduzetih predmeta UP PJ Budva broj 26 br. 02-240/07-11701 od 29.10.2007.godine, potvrdu o privremenom vraćanju oduzetih predmeta UP PJ Budva na ime K.R., J.V. i J.S., izvode iz kaznene evidencije za optužene Z.D., Uprave policije PJ Nikšić br. 1482 od 28.09.2007. godine i  Z.R. od iste Područne jedinice od 06.06.2008. godine, kao i za optužene K.R. i Z.A. od Područne jedinice Berane br. 03-245-2640 od 04.06.2008. godine, listing dostavljen  od strane P. br. 08014572 od 10.10.2007. godine, listing dostavljen  od strane  "T. " Crne Gore broj 01-3011 od 22.02.2008.godine, te je izvršen uvid u fotoelaborat UP PJ Budva broj 261/07 predmetnog dogadjaja i skicu lica mjesta sačinjenu od strane ovlašćenih lica UP PJ Budva.</span>
</p>
<p class="p4"></p>
<p class="p4">
<span class="s2">Optuženi</span><span> </span><span class="s2">Z.D.</span><span> je prvi put iznio odbranu na glavnom pretresu od 26.03.2009. godine povodom krivično pravnog dogadjaja koji se desio dana 13.09.2007. godine, u popodnevnim satima, u bašti ugostiteljskog objekta "J.S." u B. Istakao je da se tog dana nalazio u K., kada ga je, između 15,30 i 16,00 časova, pozvao telefonom K.R. i obavijestio, da ga traže neki momci, među kojima ima i R., koji nisu prijateljski raspoloženi. Kako bi mu bliže predstavio o kome se radi dogovorili su se i nešto kasnije našli u lokalu "F." u B. Zajedno sa njim iz K. je krenuo i G.R., koji je zaposlen u H."S.". U tom razgovoru je saznao da su krupnije gradje, nervozni, da ih ima 4 ili 5 i da je K. pričao sa jednim koji mu se predstavio kao V. Dao mu svoj broj telefona, uz poruku da je bolje što prije da ga nazove, da se ne bi tražili  po B. i C. G. Uzeo je taj broj i poslije kraćeg razmišljanja nazvao V. koji mu je odmah rekao "Z., čekamo te u "J. S." dodji što prije". Nije uspio ništa da mu kaže, jer je nakon tih riječi prekinuo razgovor. Uhvatio ga je strah i trema. Sve mu se motalo po glavi. Odlučio je da podje u restoran "J.S." ,jer je računao da u to vrijeme u S.g. u B. ima puno turista, inspektora policije u civilu, i da ga niko neće napasti. Odvezao ga je kolima G.R.do lokala "H." u S.g., dok je u lokalu "F." ostao K.R. Prije izlaska iz vozila izvukao je iz ladice svoj pištolj marke "..", kalibra 9 mm i stavio za pojas. Toliko je bio zbunjen da je zaboravio, da za pojasom već ima pištolj kal. 9 mm, koji je stalno nosio, dok je radio u obezbjedjenju direktora h."S.“. Pištolj je stavio sa prednje strane pojasa ispod majice i farmerice u koje je tog dana bio obučen. </span>
</p>
<p class="p4"></p>
<p class="p4">
<span>Kada je stigao na terasu restorana "J.S." pogledom je tražio momke koji su odgovarali njihovom opisu koji je čuo od K.R. Na sredini donje terase primijetio je jednu porodicu koja je sjedila za spojenim stolovima. Na osnovu jezika  kojim su komunicirali zaključio je da se radi o rusima. Tu je bilo djece i za drugim stolovima bilo je gostiju. Nije te momke vidio na terasi, pa je pomislio da se nalaze u unutrašnjem dijelu restorana. Nije ih ni tamo zatekao, nego samo osoblje restorana.</span>
</p>
<p class="p4"></p>
<p class="p4">
<span>Tada je počeo da sumnja, kako je rekao, "u sve ovo". Izašao je i sjeo za prvi sto koji se nalazio desno od izlaznih vrata restorana, u blizini rashladne vitrine. Ledjima se okrenuo ka zidu. Naručio je od jednog konobara piće. Nepun minut kasnije vidio je da na terasu restorana dolazi više mladića. Išli su jedan za drugim, kao vojnici ispred zidića koji razdvaja terasu restorana "J. S." od puta koji vodi ka G.t., odnosno prema c. Odmah je pretpostavio da su to momci koji ga traže i vidio je da nikoga od njih ne poznaje. Koliko se sjeća bilo ih je četvorica, ali nije siguran da ih je bilo više. Prva dvojica su sjela za sto koji se nalazio preko puta njegovog stola, dok su dvojica ostala da stoje pored njihovog stola. Jedan od njih je držao ruku ispred sebe, a drugi u predjelu grudi. Tada je glasno viknuo "V". Jedan od one dvojice koji su sjedili se blago okrenuo i pogledao u njegovom pravcu. Udaljenost izmedju stola za kojim je sjedio i njihovog stola je u tom trenutku iznosila 5 - 7 metara. </span>
</p>
<p class="p4"></p>
<p class="p4">
<span>Onome, što se prema njemu okrenuo rukom je pokazao prema praznoj stolici za njegovim stolom. To je značilo da sjedne na stolicu. Medjutim, on mu je onako sjedeći prstom pokazao da on dodje kod njega i glasno mu je rekao "dolazi ti ovamo". Osjetio je neprijatnost pa je kao po naredbi odmah ustao i krenuo ka njihovom stolu. Napravio je 2 - 3 koraka kada je začuo škripu stolice. Obratio je pažnju na drugog mladića koji je sjedio za stolom i on se u odnosu na onog mladića koji ga je pozvao prstom, nalazio sa njegove lijeve strane. Taj momak je naglo ustao i držao je u predjelu pasa desnu ruku, dok mu je lijeva nekako bila pokrivena tom rukom, kao i taj dio pojasa. Nešto je šapnuo onom koji je sa njim sjedio. Nije shvatio da li mu je nešto govorio na ruskom jeziku. Zastao je na udaljenosti od 4 - 5 metara od njihovog stola, jer je vidio da mladić koji je prvi stajao do V. kreće rukom u predjelu pojasa.</span>
</p>
<p class="p4"></p>
<p class="p4">
<span>Od tog momenta se ne sjeća svih detalja. Zna samo da je iza pojasa izvadio oba pištolja i koraknuo unazad, te da je u tom trenutku neko pucao na njega, jer je osjetio da je kao pogodjen u predjelu glave ili kao da mu je sa lijeve strane zrno prošlo pored glave. Tu mu se kida film, jer je bio siguran da gine. Nije mogao da se izjasni, gdje je usmjerio otvore usta cijevi pištolja iz kojih je pucao, "jer je bila velika brzina". Nakon toga je počeo da bježi i krije iza zidova, ali se ne sjeća gdje je pobjegao i šta je poslije toga radio. Takodje, nije vidio ko je tom prilikom na njega pucao i ne zna koliko je metaka ispalio iz pištolja. Pokušao je kasnije da sredi misli i sagleda cjelokupnu situaciju, ali se nije mogao ni poslije toliko vremena sjetiti, šta se sve nakon toga dešavalo.</span>
</p>
<p class="p4"></p>
<p class="p4">
<span>Prije nego što je iznio naprijed navedeni dio njegove odbrane, on je u dužem izlaganju objasnio sve okolnosti koje su po njegovoj ocjeni dovele do ovog dogadjaja. Predstavio je sebe kao punomoćnika suvlasnika jedne idealne polovine nepodijeljenog restorana "J.S." u B., koji je na osnovu ovlašćenja S. L. i njene majke O. vodio u njihovom odsustvu i imao pravo da njime raspolaže. Druga polovina je bila u suvlasništvu D.K., sa kojim je razgovarao u O. prisustvu, i ona ga je upoznala, da ga uvodi u posao i da će on voditi poslove za njihov dio restorana. Razgovor je vodjen u kancelariji tog restorana. Sjeća se da je odmah pocrvenio, kada mu je to saopštila i imao je utisak, da je potpuno pobjesnio. Iako je znao crnogorski izgalamio se na O. na ruskom jeziku, tako da nije razumio šta joj je sve rekao. O. se okrenula ka njemu i bespomoćno ga pogledala, pa mu se on obratio na crnogorskom jeziku i rekao, da će ubuduće njih dvojica razgovarati, jer sa njim ulazi u posao. Interesovao se, da li on ima neki dokument kojim bi potvrdio O. priču, pa mu je on pokazao punomoćje i svoju ličnu kartu. Tada mu je rekao da sa njim ne može razgovarati o poslu, dok mu tih dana ne dodje otac iz M. Ostavio mu je broj telefona i rekao da ga pozove kad dodje iz M. </span>
</p>
<p class="p4"></p>
<p class="p4">
<span>Nakon 2 - 3 dana, pozvao ga je telefonom i obavijestio da je njegov otac stigao i želi da se vide u kancelariji restorana "J.S.". Rekao mu je da dodje sam, jer njegov otac ne podnosi O. ili S. Ne sjeća se tačno, kada su taj razgovor imali u odnosu na dogadjaj koji se kasnije desio. U kancelariji je zatekao D. i njegovog oca koji je po njegovoj procjeni star oko 60 godina i predstavio mu se kao V. Razgovor je prevodio njegov sin D. U toku tog neobaveznog razgovora , pitao ga je "šta su ti one lisice napričale o nama".</span>
</p>
<p class="p4"></p>
<p class="p4">
<span>Bio je iznenadjen takvim pitanjem, jer nije došao da ogovara prijateljice nego o poslu, zato što se približavala sezona i to je trebao da bude predmet njihovog razgovora. Nastavio je da sa njim razgovara hladno i u jednom trenutku rekao "vidi momak, ja znam šta ti hoćeš od svega ovoga". Kada ga je upitao "šta to", dodao mu je neki notes, olovku i rekao uz usmijeh da napiše cifru koja mu je dovoljna. Odgovorio mu je da u Crnoj Gori ne posluje tako, da nije ucjenjivač ni kriminalac kako je možda pretpostavljao, te da se uozbilji i tako ne ponaša. Nadalje mu je predložio, da bi bilo najbolje da uspostave  prijateljske odnose jer su sada partneri i da nema potrebe da dižu tenzije. "Dobro momak dao sam ti ponudu, a sada ću i drugu", pa mu je pružio jednu knjižicu kako bi se bolje upoznali. Uzevši knjižicu vidio je V. u uniformi i on ga je pitao da li je čuo za .. . Kada mu je odgovorio, da zna da je to neka tajna služba i da je gledao neke filmove o toj službi, on mu je rekao kako vidi da zna ponešto i dodao da on u R. ima neku agenciju za obezbjedjenje koja broji više od 300 ljudi. Predstavio ih je kao privatnu vojsku, vrlo opasnih i odanih ljudi. </span>
</p>
<p class="p4"></p>
<p class="p4">
<span>Nastavio je neku po njemu čudnu priču čiji je cilj po njegovoj procjeni bio da ga zaplaši i da bi za njega i njegovu familiju bilo najbolje da napiše i veću cifru od one koju je zamislio, te prihvati njegovu ponudu. Ponovo mu je odgovorio da hoće normalnu saradnju, ali mu je on preporučio da razmisli, da ima nekog posla u P. i da će se ponovo sresti. Cinično se nasmijao, rekao mu da je pametan momak i da će on to shvatiti na pravi način. Nakon što je V. izašao iz kancelarije D. mu je rekao da je njegov otac vrlo opasan i da i dalje radi za državu u vojne svrhe. Odgovorio mu je da sutra dolazi na posao i da mu oslobode kancelariju, te ponovio da nema potrebe za dizanjem tenzije, jer će njegovi postupci biti fer i pošteni. "U redu" odgovorio mu je i predao rezervne ključeve od kancelarije, restorana i jedne sobe i da će narezati rezervne ključeve od drugih soba koje trenutno nema. Sutradan je došavši na posao zatekao u kancelariji obojicu, ali se pozdravio samo sa D. jer je V. ćutao i odmah izašao napolje. Tada ga je i zadnji put vidio.</span>
</p>
<p class="p4"></p>
<p class="p4">
<span>Protekle su 2 - 3 nedelje. Zaposlio je Z.A. da vodi poslove umjesto njega, jer nije imao dovoljno vremena obzirom da je radio kao b.g. - obezbjedjenje u h. "S" u B. Z.A.  je upoznao preko K.R., jer su obojica iz B. Počela je sezona i posao je dobro krenuo.</span>
</p>
<p class="p4"></p>
<p class="p4">
<span>Poslije dvije do tri nedelje i D.K. je pošao za M., iako mu je predložio da napola dijele pazar od prihoda koje je donosio restoran. Pretpostavlja da taj prijedlog nije prihvatio po nagovoru oca. Par dana nakon njegovog odlaska u M., pozvala ga je telefonom S., koja je prevodila telefonski razgovor sa O.  Ona mu je prenijela da im stariji  V.K., ne da mirno da žive, dolazi u njihov stan, kancelarije i neprestano ih maltretira. Rekao je O. da ga se što prije riješi i okonča posao koji imaju u Crnoj Gori. U tom razgovoru je nagovijestila svoj dolazak u Crnu Goru. za par dana. Našli su se u jednoj piceriji u S.g. Ponovila je V. prijetnje, da joj nema života u M. ako se njega ne riješi, te da će ako to ne uradi angažovati svoje momke iz M. koji za njega rade da to riješe na njihov način.</span>
</p>
<p class="p4"></p>
<p class="p4">
<span>Ostale su nekoliko dana u Crnoj Gori i rekle su mu da će se skloniti iz M., jer se plaše V. i odbile su njegovu ponudu da ostanu, rekavši da je i on u opasnosti, da ga ne potcjenjuje i da je on vrlo zao čovjek. Ne zna gdje su otputovale poslije 2 - 3 dana. Od tog susreta sa njima počeo je puno da razmišlja, jer mu je to ona sve kroz suze rekla i zaključio je koliko je uplašena. Počeo je i sam da strijepi i da se prisjeća razgovora koji je imao sa K. Posebno se prisjetio razgovora u kome je pominjao njega i familiju. Poslije tog razgovora sa O. postao je obazriv, slabo je spavao noću i često je ustajao na svaki šum, gledajući kroz prozor i izlazio na balkon, jer je živio na prvom spratu. Bio je oprezan i neprestano razmišljao o tome da će ga neko napasti. Slabo je spavao. U to vrijeme živjela je sa njim vjerenica  R.M., koja je bila u trećem mjesecu trudnoće, što je dodatno i sve više stvaralo neki pritisak u njegovoj glavi. Iako je pokušao telefonom da stupi  u kontakt sa D. i V. nije u tome uspio. Tako je vrijeme prolazilo sve dok se nije desio ovaj dogadjaj.</span>
</p>
<p class="p4"></p>
<p class="p4">
<span>Optuženi </span><span class="s2">Z.R. </span><span>je na glavnom pretresu od 30.10.2008.godine naveo da nije učestvovao u bilo kakvoj pucnjavi, da se ne osjeća krivim i da je to sve što želi da iznese u svojoj odbrani, odbijajući da odgovara na bilo čija pitanja.   </span>
</p>
<p class="p4"></p>
<p class="p4">
<span>Na glavnom pretresu od 17.07.2009.godine je ponovio da ne želi da iznosi svoju odbranu i da se ne osjeća krivim za ono što mu se stavlja na teret, jer nije učestvovao u bilo kakvoj pucnjavi.</span>
</p>
<p class="p4">
<span>Na glavnom pretresu od 07.11.2011. godine se izjasnio da ne priznaje da je izvršio krivično djelo i svoju krivicu za isto, te da sa predmetnim dogadjajem nema nikakve veze, jer tog dana nije imao oružje kod sebe, niti je  uopšte vidio lica koja su stradala i ranjena u restoranu "J.S.". Tog dana je u poslepodnevnim časovima došao u restoran "J.S.",  i zatekao za jednim od stolova  G.Z., kome se samo usput javio, jer je primijetio da je nervozan, te je prošao na gornju terasu restorana i sjeo za sto, koji se nalazi u neposrednoj blizini stola za kojim je sjedio Z.D. Razmišljao je da popije piće ili da ode u apartman koji je koristio sa A.Z. Pošto je bio umoran i u tom momentu nije primijetio nekog od konobara  odlučio je da ode u apartman. Ušavši  u apartman koji se nalazio  u neposrednoj blizini stola za kojim je sjedio, začuo je pucnje koji su po njegovoj procjeni dolazili ispred lokala. Pomislio je, da je neko pucao na G. ili osoblje restorana, pa je  uspaničeno sišao ispred restorana. Vidio je G. u pravcu c., sa dva pištolja u rukama, uznemirenog, crvenog u licu, pričao je nepovezano i govorio da su došli da ga ubiju i da su ga napali. Sklonio ga je sa lica mjesta, jer nije znao šta se dešava i krenuo da sa njim izadje iz S.g., kada im se pridružio A.Z. koji je bio u neposrednoj blizini. Nakon kraćeg razgovora  okrenuo je telefonom nekog od konobara i rekao da  makne G. crnu torbicu. Potom je  Z.A. otišao u jednom,  dok je on sa Z.D. otišao u drugom pravcu. Na kraju je naveo, da je  njegov ''najveći grijeh'' bio taj   što je pomogao G. i sa njim bio dva dana u bjekstvu, dok ih policija nije uhapsila, ali je to smatrao svojom  moralnom obavezom, jer je pomislio da bi G. mogao sebi da oduzme život, obzirom na stanje u kome se nalazio.  Nije znao šta priča, na trenutke se gubio i bio je van sebe, zbog dugogodišnjeg prijateljstva ponovo bi mu pomogao ukoliko bi se našli u takvoj situaciji.</span>
</p>
<p class="p4"></p>
<p class="p4">
<span>Optuženi </span><span class="s2">K.R.</span><span>  je na glavnom pretresu od 30.10.2008.godine izjavio da nije kriv za ono što mu se optužnim aktom stavlja na teret, te da nema ništa da iznese u svoju odbranu i ne želi da odgovara na pitanja, što je ponovio i na glavnom pretresu od 17.07.2009.godine. Optuženi je po prvi put potpunije iznio svoju odbranu na glavnom pretresu od 07.11.2011.godine i suština te njegove odbrane se svodila na tvrdnju da tog dana uopšte nije bio naoružan i nije na bilo koji način ugrozio živote oštećenih lica. U restoranu "J.S." našao se posle 16,00 časova na porodičnom ručku sa prijateljem Č.V. koji je trajao oko sat vremena. Napustio je restoran oko 17 časova i 20 minuta, ali mu je prije toga  prišao jedan od konobara i rekao, da neki ljudi hoće da  vide G., pa im je njega predložio, jer zna da je sa G. prijatelj.  Prišao je za njihov sto predstavio se i upitao kako može da  im pomogne. Tražili su da vide G. ili da im da njegov broj telefona, na takav način, zbog kojeg je posumnjao da nisu došli sa prijateljskim namjerama i lično je zaključio da imaju namjeru da se sa G.  obračunaju. Pitao ih je da li ga poznaju i ponudio da im lično pomogne ako se radi o nekom  poslu koji je  vezan za nekretnine, turizam ili ugostiteljstvo. Rekli su mu da ne poznaju Z.D, već žele samo da sa njim razgovaraju. Tražili su mu njegov broj ili da ga on nazove, da odmah popričaju. Rekao im je da ga ne može odmah nazvati, jer pretpostavlja da se u to vrijeme odmara i da bez njegove saglasnosti nikom ne može dati njegov broj telefona. Takodje im je rekao, da sa njim planira da se vidi oko 19 časova i pitao, da li treba nešto  da mu prenese. Rekli su mu da mu prenese da im se javi, da ga oni ne bi tražili,  odnosno nešto u smislu, kako su B. i C.G. jako male. Nedugo zatim  je sa svojom porodicom napustio r. "J.S.", i pošao da se vidi sa D. Z., da mu prenese da ga traže ti nepoznati ljudi. Prenio mu je, da su oni  po njegovom mišljenju, neprijateljski nastrojeni, da fizički izgledaju izuzetno opasno i da je moguće da su naoružani, jer su svi nosili torbice poznatije kao pederuše i da su držali ruke u njima dok su sa njim razgovarali. Takodje mu je rekao, da se kreću po dvojica i da mu se učinilo da nekog imaju u pratnji. Upozorio ga je, da je O. L. dobila ultimatum od V.K. da mora u roku od 24 časa da mu prepiše njenu polovinu ''J.S.'', te  da je on već poslao svoje ljude da se liše G.Z. i da su o  tome  upoznati ljudi iz c. podzemlja i njihovi prijatelji iz policije. Dok mu  je to  govorio imao je osjećaj da ga pola i ne sluša i djelovao mu je potpuno izgubljeno i  rasijano. Nakon tog razgovora otišao je sa svojom porodicom u šoping, gdje se zadržao oko pola sata. Potom se sam  vratio u "J.S.", kako bi tamo sačekao suprugu i djecu. Kad se vratio u  "J.S."  na terasi više nije bilo njegovog prijatelja V.Č., ali je zatekao G.Z. kako sjedi za jednim stolom sa desne strane od  ulaznih vrata, nijesu  se  pozdravili. Imao je osjećaj da ga nije ni primijetio. Vidio je  da je bio neraspoložen, nervozan i uzrujan, pa je sjeo za jedan visoki sto, koji se nalazio na drugom kraju lokala. Nije se tu dugo zadržao, jer je otišao do toaleta i kada je izašao, primijetio je suprugu kako teško gura kolica za blizance po je požurio da joj pomogne. Koliko se sjeća, na terasi lokala je bilo deset do petnaest gostiju i medju njima  mu je privukla pažnju jedna brojna porodica koja se nalazila  u središnjem dijelu donje terase. Na terasi, niti u restoranu, nije primijetio R.Z., dok mu se čini da je Z.A. primijetio negdje po terasi, mada u to nije siguran, jer zna da je dolazio kod njega dok je sa V. ručao, pa je moguće da je to permutovao. Otišao je sa porodicom kući neposredno prije ovog dogadjaja, tako da o samom dogadjaju nije imao ništa da kaže osim da u njemu nije mogao da učestvuje na bilo koji način. Tek je kasnije čuo šta se desilo u r. "J.S.".</span>
</p>
<p class="p4"></p>
<p class="p4">
<span>Na kraju te odbrane je naglasio, da je sve protiv njega  što je navedeno u optužnom aktu potpuno proizvoljno, iskonstruisano, izmišljeno i da ne postoji ni jedan dokaz koji bi išao u prilog njegove krivice. Tada je najavio, da je naspram takve optužnice spreman da iznese bezbroj čvrstih dokaza koji nedvosmisleno idu u prilog njegove nevinosti. Obećao je da će to uraditi u daljem toku postupka i zamolio tužioca da pred crnogorskom javnošću iznese makar jedan dokaz o njegovom učestvovanju u izvršenju krivičnog djela, u svojstvu izvršioca, saizvršioca ili pomagača. Ukoliko to ne uradi tužilac svima će biti razumljivo da se radi o montiranom procesu u kojem do tada nije imao pravo na fer i pravično sudjenje.</span>
</p>
<p class="p4"></p>
<p class="p4">
<span>Medjutim, na zapisniku o glavnom pretresu od 15.10.2012. godine, on je odmah nakon otvaranja zasjedanja rekao da želi da izmijeni ranije iznijetu odbranu, zato što je na ranijem zapisniku konstatovano da je razumio optužnicu, iako nije, kao i da su unijeti neki navodi iz njegove odbrane o kojima se nije na takav način izjašnjavao. U toj odbrani je istakao, da se u prijepodnevnim satima vidio na piću sa Z.A. i Č.V. i da su se dogovorili, da se u poslijepodnevnim satima nadju na  porodičnom ručku u restoranu "J.S.". Oko 16 časova ili nešto malo kasnije, tamo ga je  čekao Č.V. sa porodicom. I on je došao u društvu svoje supruge i dvije kćerke bliznakinje koje su tada imale po godinu dana. Ručak je proticao u mirnoj i prijateljskoj atmosferi, kada  u restoran "J.S." ulaze 4 čovjeka krupne fizičke gradje, koji su nosili torbice tzv. pederuše. Dvojica su držali ruke u tim torbicama. Njihov način oblačenja i ulazak u restoran je bio neuobičajen u odnosu na ponašanje i odjevenost drugih gostiju koji su dolazili  u taj restoran, koji su posjećivali porodični ljudi u toku turističke sezone. Nije mnogo obraćao pažnju na njih, sve dok mu jedan od konobara nije rekao, da sa njim žele nešto da pričaju. Rekao mu je da traže G.Z. i pošto on nije bio tu, došao je do njega jer zna da su prijatelji, te da im  možda on može dati informaciju kako da nadju G. Pošao je do njihovog stola nevoljno. Osjećao je strah, zato što mu je tu bila porodica i ne zna  zbog kojeg bi  razloga tražili  da sjedne za njegov sto. Prije nego sto je  ustao i otišao do njihovog stola, vidio je jedno lice u maskirnoj majici da odlazi od tog stola  i prolazi pored njega i njegove porodice, te odlazi  stazom koja vodi ka g.t. Tamo su bila neka dva čovjeka ili jedan,  nije mogao tačno da se sjeti, koji su se ponašali kao turisti i razgovarali sa tim čovjekom za kojeg je kasnije saznao da se zove J.V. Nije se  dugo zadržao sa njima  i vidio je da odlazi ka c. Na mjestu na kojem je sjedio nije  mogao  vidjeti, gdje je on pošao i sa "velikom dozom straha" je  prišao  stolu.  Ljubazno se predstavio i pitao kako može da im pomogne. Tada su mu rekli da traže G.Z. Upitao ih je, da li ga poznaju,  da li su mu prijatelji i zašto  ga traže. Čak se i ponudio, ako se radi o nekom legalnom poslu, da im  pomogne umjesto D.Z. Međutim, oni su mu odgovorili,  da ga ne poznaju i da žele da ga on odmah pozove da dodje u "J.S" , te  da njemu  ne mogu da kažu zašto ga traže, istovremeno poručujući da je bolje da im se sto prije javi, kako ga oni ne bi tražili po B. Sjeća se da su mu rekli nešto u smislu kako su B. i Crna Gora jako male i da je bolje po Z.D., da im se što prije javi. Toliko se bio uplašio da ih nije ni za imena  pitao, ni kako da im se javi, te je  ustao i otišao  u velikom strahu. Ispio je piće i odmah sa svojom porodicom napustio restoran "J.S.", dok je  V.Č. sa svojom porodicom ostao u  restoranu. Bio je jako uzbuđen i uznemiren. Imao je  osjećaj da mu se   uznemirila i cijela porodica. Gledao je što prije da  ode iz "J.S." i S.g., kako mu se ne bi  desilo nešto ružno ili nekom od članova njegove porodice. Dok je izlazio iz S.g. ili se možda u tom trenutku nalazio u automobilu, pozvao ga je A.Z. iz "J.S.". Misli da ga je on nazvao i da mu je rekao, da ima neka ceduljica i broj telefona ostavljen za G. On je G.Z. toga dana pozvao, zato što mu je O.L. koja je inače vlasnica polovine restorana u S.g. i koja je opunomoćila D.Z. da vodi restoan zvala uplakana  toga dana, jako uplašena i kroz suze saopštila da prenese D.Z. da se čuva ili da se skloni iz B., jer joj je V.K. u M. saopštio da je poslao svoje ljude u Crnu Goru. da uklone G. Z. i da nema nikakve šanse da im se suprostavi. Tada mu je kroz suze takođe rekla, da jako brine za njen i zivot njene kćerke, jer joj je V.K. prijetio da će ubiti njenu kćerku, ako mu ne prepiše polovinu "J.S.". Ta upozorenja O.L. slušao je  od momenta kada se sa njom  upoznao. Ona je strahovala za svoj i  život svoje kćerke i bojala se za život D.Z., jer je rekla da V.K. ima svoju bandu u M., da je mnogo opasan i na sve spreman. Taj njen strah i upozorenja su se naročito pojačali negdje u avgustu mjesecu, kada je ona molila G.Z. da ode iz Crne Gore kako bi sačuvao glavu. Od toga vremena ponašanje Z.D. se jako promijenilo. On se povukao u sebe, slabo je jeo, žalio mu se da slabo spava i  primijetio je da se stalno osvrće oko sebe. Kada bi išli negdje na put uvijek bi  mu govorio da postoji opasnost da bude livkidiran, da se plaši da mu neko ne podmetne eksploziv ispod auta, i  često mu je govorio da provjeri ima li mu sta ispod automobila. Dakle, dobio je SMS poruku od Z.A. u kojoj je pisao telefonski broj, i misli da je bilo ime V., pa je  razumio da je to bio broj preko kojeg je Z.D. trebao da kontaktira te  ljude. Sreo  se sa Z.D. u b. lokalu "F" koji se nalazi na glavnim semaforima i tom prilikom prenio, da ga traže ti ljudi koji su po svom izgledu  njemu učinili jako opasni, da su im nastupi i ponašanje bili krajnje mafijaški i da je na osnovu  toga  zaključio da su neprijateljski raspoloženi prema D.Z. On se u  tom trenutku izbezumio od straha. Nastavio je da mu  govori i prenio mu je   upozorenje,koje je tog dana dobio od O.L. On ga je i ranije podsjećao na ta upozorenja i  molio, da ode iz Crne Gore. Jednom prilikom mu je i rekao da bi  najradije otišao, ali da mu je nevjenčana supruga u trećem mjesecu trudnoće i da se plaši za nju i porodicu. U tom lokalu dao mu je  taj broj koji su ostavili ti ljudi za njega,  i bog mu je svjedok, da sa Z.D. nije pravio bilo kakav dogovor o tome da nekoga liši života.  Ni D.Z. mu nije dao da ide sa njim, kao porodičan čovjek, jer se njemu nešto može desiti Ta ga je situacija lično veoma uplašila. Z.D. je pošao ka s.g., ali  se  prije toga  čuo telefonom sa nekim  i shvatio je da mu je taj rekao da će ga čekati u s. g. U tom trenutku i sam je bio jako uplašen i našao se  u  životnoj  dilemi, da li da pusti svog prijatelja, da se nadje u jednoj vrlo neizvjesnoj situaciji  koja bi ga mogla koštati života. Iako je bio pod jakim emocijama, zbog prisustva njegove djece i supruge i  strahovao za njihovu  egzistenciju, nije mogao da pusti svoga prijatelja u čistu smrt, i da pri tom nekako ne pokuša da mu pomogne.  I on je pošao u restoran "J.S.". Polazeći nije imao namjeru nikoga da povrijedi niti bilo kome šta nažao da  učini, već je htio da  bude uz D.Z., pa makar i  poginuo. </span>
</p>
<p class="p4"></p>
<p class="p4">
<span>Kada je došao u S.g., sa velikom mučninom, strahom, mučnim osjećajem u stomaku i aritmijom išao je  put restorana "J.S.". Stigavši na terasu "J.S." primijetio je  neke goste i  Z.D. koji je sjedio desno od ulaznih vrata  restoranu u  blizini vitrine za piće. On je otišao  za jedan viseći sto koji se nalazi krajnje desno, na granici izmedju restorana "H.M." i "J.S.". Taj sto nije unešen u skicu lica mjesta i njegova pozicija se  može vidjeti  samo iz fotodokumentacije. Sto je bio možda udaljen 10 m od Z.D.  i odlučio se da sjedne baš za taj sto, kako ga  D.Z. ne bi potjerao iz "J.S.", jer mu prethodno nije dozvoljavao da podje sa njim. Nije dugo  sjedio za tim stolom, jer je morao da podje  do wc-a restorana "J.S.", zbog veoma mučnog osjećaja  u stomaku, velikog straha i treme. Tamo se zadržao minut-dva i ponovo  vratio za sto za koji je prethodno sjedio. Z.D. ga nije ni registrovao, možda ga je i vidio ali nije obraćao pažnju na njega. Primijetio je da djeluje potpuno izbezumljeno i dok je razmišljao, da li je on već završio taj sastanak ili tek treba da se  sastane sa nekim, uočio je nekoliko ljudi koji kroz terasu  "H.M." idu ka  restoranu "J.S.". Vidio je  među njima i one  sa kojima  je prethodno sjedio. Oni su kratko zastali sa nekim na terasi "J.S." ali nije  mogao da vidi koliko ih ima od  jedne palme, niti je mogao da čuje sta pričaju, ali je primijetio da se na  uvo dogovaraju. Kada su ušli na terasu "J.S." kretali su se formacijski. Prvo su ušla dvojica, za koje je kasnije  saznao da se zovu V.R. i A.Š. V. je bio u crnoj majici i ošišan na ćelavo, a Š. je bio u bijeloj majici i izgledao je tako jezivo da se od njegovog izgleda  jako uplašio. Oni su sjeli u krajnji lijevi ugao, za sto za koji je on prethodno sjedio sa svojom porodicom. Nakon što su sjeli,  V. je držao ruku ispod stola, a Š.A. je držao desnu ruku u predjelu pojasa, i preko nje je bila naslonjena lijeva ruka, dok dva J. uopšte nijesu sjedali za sto, nego su se rasporedili tako, da sa svih strana mogu da pridju G.Z. Pozicija J.Ž. je bila 2-3 m, ako ne i više, od njihovog stola i on je stajao, sa rukom u torbici, dok je J.V. stojao na samom ulazu u "J.S." od "H.M.",  takođe sa rukom u  torbici  tzv. pederuša. On je takođe bio jako krupan i u toj maskirnoj majici,izgledao mu je kao i svi ostali profesionalci koji Z.D. nijesu ostavili ni najmanju mogućnost da ostane živ. Tvrdi da njega  nijesu primijetili, i zato su tako izjavili, upravo zbog palme koja se nalazila između njegovog stola i ulaza odakle su došli, a i zbog toga što je njihova  paznja bila usmjerena samo na G.Z. U to vrijeme, tu je bila i neka ruska porodica koja je njihovim ulaskom vidjela da tu nijesu čista posla, pa su ustali  i krenuli ka "H.M.". Nije siguran ni da su platili račun. Vidio je da se nalaze u panici, da  majka vuče jedno svoje dijete, i to sve zbog načina  na koji su oni ušli na terasu "J.S.". Z.D. je u to vrijeme sjedio nepomično za stolom koji se nalazio u kranjem desnom uglu gledano kad se ulazi od "H.M.". Čim su sjeli bila je neka neprijatna situacija, jako mučna i tada je D.Z. pitao "ko je od vas V.". Taj čovjek u crnoj majici obrijane glave je rekao, "ja sam V.", provokativno gledajući u Z.D,  dok su  se ona dvojica koji su stajali, ukopali u mjesto i zauzeli napadački stav. Tada je Z.D. pokazao rukom ljubazno V.R. i pozvao ga da sjedne za njegov sto. Međutim, pokojni V. se nasmijao dosta jezivo i prstom mu pokazao dodji ti ovamo. Misli da mu je Z.D. rekao "e ne, no dodji ti ovamo".  Tada je V. ustao i  povišenim tonom naredio Z.D. da on dodje, pa je  Z.D. kao hipnotisan  krenuo ka njima i onda su oni u tom trenutku krenuli put njega. Misli da je prvi krenuo pokojni A.Š.   Z.D. se ukopao u mjesto i izvadio je oružje. Za sebe kaže, da je u tom tenutku, iako je  bio daleko od njih, osjetio veliku opasnost, jer su ti ljudi držali ruke za pasom i A.Š., dok V.R. nije vidio ruke, ali je uočio da je bio okrenut prema Z.D.  Ona  dvojica koji su držali ruke u torbicama su se  naglo trgli i zato je on izvadio revolver koji je imao kod sebe i povikao iz sveg glasa "lezite dolje". Možda je u tom afektu  i opsovao, jer je bio jako uplašen, iako  u životu nikada ne psuje. Pritrčao je, jer se radilo o  "velikom prostoru" od tog stola do mjesta gdje je  bio  i mjesta odakle je pucao Ž.J. u noge. Ranio ga je u predjelu donjih ekstremiteta. U tom trenutku J.Ž. je bio veoma  blizu i ne više od 2-3 m udaljen od njega, i nije  imao namjeru da mu nanese teže povrede, a daleko od toga da  ga liši života, jer da je to htio lako je to mogao i uraditi. U tom trenutku kad je  rekao "lezite dolje", Z.D. je sa dva pistolja u rukama stojao i povukao se korak unazad.  Prvi metak je ispalio u noge  J.Ž., a onda je D.Z. počeo da puca iz dva pištolja, da se saginje kao da izbjegava metke i kretao se potpuno izbezumljeno. Kretao se naprijed, desno - lijevo, sve dok se nije udaljio stepenicama preko gornje terese. U tom trenutku nije vidio Z.A. da puca, ali je kasnije saznao da je i on pucao u J.Ž. Gledajući D.Z. kako se kreće, i ne znajući hoće li lijevo ili desno od onih stepenica, i sam je krenuo  ka restoranu "H.M.". Međutim kada je vidio  da Z.D. ide na gornju teresu, on se vratio i pošao u tom pravcu. Dok se povlačio ispalio je još jedan metak, koji je bio metak upozorenja da niko ne bi išao za njima. Za sebe kaže da je u tom trenutku bio  jako uplašen, izbezumljen, i da nije bio  pri sebi. Kada je napustio terasu "J.S." J.V. je ili napustio ili je bio u fazi bježanja, dok su J.Ž. i Š.A. stojali na nogama. Kada je Z.D. ispalio jedan od projektila vidio je R. V. kako se vraća u stolicu. Napustio je s. g. i B. jako uplašen i uznemiren zbog svega što mu se desilo.  Tog dana je bio jako rasijan, uplašen i dezorjentisan. Sjutradan je pošao do jednog manastira i ispričao svom duhovniku šta je uradio. Njegova namjera je bila da se skloni iz države dok sve to ne prodje.  Ali se po savjetu tog  starca vratio da podijeli sudbinu svojih  prijatelja i da i on odgovara za ono što je uradio.</span>
</p>
<p class="p4"></p>
<p class="p4">
<span>Nije mogao u dotadašnjem toku postupka da kaže šta se toga dana desilo, zato sto nije htio da bilo koga ošteti svojim priznanjem i zato što je razmišljao da mu može biti doveden u opasnost život od tih r., koji su imali namjeru da liše života D.Z.</span><span class="s2"> </span><span>Smatrao je, da bi bilo nepošteno da pred ovim vijećem,  crnogorskom javnošću i njegovom familijom ne ispriča ono što zna</span><span class="s2"> </span><span>i  da ne predstavi svu težinu situacije za optuženog Z.D, u pokušajima da se on i oni koji su se zadesili pored njega proglase apsolutnim krivcem.  Nadalje je istakao da mora da ukaže na brojne propuste od strane Uprave policije  i prethodnog tužioca,</span><span class="s2"> </span><span>iako se taj događaj desio u vrijeme kada nije bilo tužilačke istrage, te da se zbog svega toga i dogodilo da poslije pet godina</span><span class="s2"> </span><span>nema pravosnažne presude, kao i da bez ovog njegovog priznanja se nebi ni mogla imati jasna slika u vezi ovog dogadjaja. Takodje je naglasio, da protiv njega nije bilo ni jednog dokaza, zato što je pucao iz revolvera magnum 357 koji ne ostavlja čaure, i zbog toga se ni balističar nije mogao izjasniti i precizno navesti,  gdje se on nalazio za vrijeme ovog dogadjaja. Oštećeni J. nijesu mogli da ga vide od palme  i zato što im je paznja bila fokusirana samo na D.Z. Oba konobara nijesu mogli da ga vide, zato sto sam je bio potpuno lijevo od vrata "J.S."  i sto za kojim se nalazio nije obuhvaćen skicom lica mjesta</span><span class="s2">, </span><span>a uvidom u fotografije 21 i 22 iz fotodokumentacije</span><span class="s2"> </span><span>u prvom redu se vide tri stola i da je taj njegov sto udaljen od prva dva stola. Zbog toga smatra, da vještačenje balističara  i dalja vještačenja nijesu mogla biti potpuno tačna, jer nijesu imali preciznu skicu lica mjesta, ali </span><span class="s2"> </span><span>se nada da to nije bila opstrukcija ljudi iz policije  koji su bili povezani sa V.K. i sa ljudima koji su dosli. Nadalje obrazlažući taj stav je naveo da je to možda neko uradio i namjerno da bi sudsko vijeće  doveo u zabludu, da se to desilo na jako uskom prostoru i kako bi se prikrilo stvarno i faktičko stanje.</span><span class="s2"> </span><span>Izrazio je nadu da će sud uzeti u razmatranje, to  što je u ovoj odbrani iznio, naročito fotografije</span><span class="s2"> </span><span>21 i 22 i da će ih uporediti sa skicom lica mjesta i zaključiti da poslije pet godina ne postoji činjenično stanje svega onoga što se desilo 13.09.2007. godine, i što je istraga propustila da utvrdi. Izrazio je spremnost, da iznese dodatna obavještenja, kao i žaljenje zbog svega što se desilo, ali i duboko vjerovanje da Z.D. danas ne bi bio medju živima da se ovo ovako nije desilo. Na kraju te odbrane je naveo, da priznaje da je pucao iz magnuma i ranio J.Ž. u predjelu donjih ekstremiteta, ali ne priznaje da je  pravio bilo kakav dogovor i postupao u skladu sa tim dogovorom".  </span>
</p>
<p class="p4"></p>
<p class="p4">
<span>U vezi svih okolnosti zbog kojih se drugačije izjašnjavao u odnosu na raniju odbranu, optuženi je izjavio se pravi razlozi mogu vidjeti kroz ovako iznijetu odbranu na tom glavnom pretresu.</span>
</p>
<p class="p4"></p>
<p class="p4">
<span>Kroz odgovore na postavljena pitanja branilaca je dopunio svoju odbranu, tako što je pojasnio da je sa O.L. mnogo puta komunicirao, zato što su se on i njegova porodica sa njom družili i sa njenom kćerkom, kao i da se poslednji put sa njom vidio u avgustu mjesecu. U tim razgovorima ona mu se žalila da ima velike probleme od strane V.K. koji je godinama reketirao u M. i nastavio da to radi i u Crnoj Gori, uz nepsrestane prijetnje koje su se odnosile i na njenu kćerku. Tom prilikom mu je saopštila, da jako strahuje za život D.Z., možda i više nego za svoj, jer će se ona skloniti na neko sigurno mjesto.  Nadalje je pojasnio, da je iz lokala "F." Z.D. pozvao srbijanski broj ... koji su ostavili oni koji su ga toga dana tražili, kao i da je kritičnom prilikom u revolveru imao šest metaka od kojih je ispalio dva, jedan u J. i drugi u znak upozorenja. Imao je priliku, da je htio da ispuca i ostale metke, ali to nije uradio obzirom da nije imao namjeru da nekom nanese ozbiljnije povrede.  Takodje je pojasnio da tog dana nije vidio R.Z., ali je moguće da je on bio na terasi, dok se on nalazio u WC-u restorana, jer se upoznao sa izjavama nekog od konobara koji je  pomenuo da ga je tada vidio na terasi. Imajući u vidu mjesto gdje se nalazio, mogao je vidjeti dio gornje terase koja je uzdignuta na visini od 80 cm i da se neko tamo nalazio u trenutku kada je Z.D. pucao, on bi ga mogao uočiti. Njegov sto za kojim je sjedio nalazio se na udaljenosti od najmanje sedam metara od ulaza u "J.S.", te da ne zna kolika je udaljenost u odnosu na stolove iz susjednog objekta "H.M.". U momentu  kada je uočio da  Z.D. stoji</span><span class="s4">,</span><span> nije mogao da objasni koliko je to metara bilo od njegovog stola, zato što je i on u tom trenutku krenuo prema tim ljudima, ali je njegova procjena da je Z.D. bio 2-3 koraka od svog stola i da u odnosu na J. to rastojanje nije bilo više od 3-4 metra. Takodje je pojasnio, da u trenutku kada je lično ispalio projektil ispred njega su se nalazili sa lijeve strane J., a sa desne strane Z.D.</span>
</p>
<p class="p4"></p>
<p class="p4">
<span>Optuženi</span><span class="s2"> Z.A. </span><span>je na glavnom pretresu od 30.10.2008. godine izjavio, da nije učestvovao u bilo kakvoj pucnjavi i da nije kriv, te da ne želi da iznosi odbranu i odgovara na postavljena pitanja, što je i ponovio na zapisniku o glavnom pretresu od 17.07.2009. godine. Na glavnom pretresu od 07.11.2011. godine je izjavio,  da ne priznaje da je izvršio krivično djelo i svoju krivicu za isto, te da žali  zbog svega što se dogodilo, iako nije ništa kriv, niti ima bilo kakve veze sa predmetnim događajem. Nije sporio da </span><span class="s2"> </span><span>je radio kao menadžer u restoranu "J.S." i živio u sobi, koja se nalazila iza tog restorana, koju je dijelio sa R.Z.</span><span class="s2"> </span><span>Njegov posao je bio da nadgleda konobare i osoblje, kao i da nabavlja hranu i piće za potrebe restorana. Toga dana u restoranu nije bilo puno gostiju. Na gornjoj terasi su bila neka  dva - tri momka koji su ispijali  piće, dok su se na donjoj terasi nalazili neki rusi i neka dva momka za susjednim stolom</span><span class="s2">. </span><span>Prošao je pored ulaza u restoran sa desne strane,</span><span class="s2"> </span><span>kako bi izvršio uvid za trebovanje lokala. Dok je to prebrojavao i gledao šta treba da naruči, u jednom momentu začuo je prvo jedan pucanj koji je dolazio sa njegove desne strane u neposrednoj blizini sa terase lokala  "H.M." i više drugih pucnjeva koji su dolazili sa terase "J.S.". U tom momentu, kad je čuo pucnje, čučnuo je iza gajbe i po prestanku pucnjave ustao i krenuo na terasu  i kada je izašao  na terasu, vidio je dva muška tijela kako leže. Pretpostavio je da su mrtvi i panično se udaljio sa lica mjesta. Na izlasku iz S.g. sreo je G. i R.Z. i pitao ih šta se desilo. G. mu je uzrujano i nepovezano ispričao kako su ga napali, kako su pucali na njega, kako je i on morao da puca,</span><span class="s2"> </span><span>da brani svoj život, pominjući da mu je torbica negdje ostala na terasi, pa je on shvatio, da treba da zovne konobara da se ta torbica makne kako bi se uklonio svaki trag G. prisustva na terasi.  Panično je, ni sam ne zna zbog čega, zovnuo konobara i rekao mu da skloni torbicu i da ne pominje ni njegovo prisustvo,</span><span class="s2"> </span><span>nego da kaže, ako ga neko pita, da je na službenom putu. Posle nekoliko dana se predao u policiju, jer nije vidio razlog zbog čega to ne bi uradio, misleći da će svjedočiti o tom dogadjaju, jer je živio i radio u restoranu u kojem se to desilo.</span><span class="s2"> </span><span>Na kraju je naveo da se sjeća se  da je i G. došao u restoran, ali da mu to ništa nije bilo čudno, jer je svakodnevno dolazio i tamo provodio duže vreme. To je sve što je imao da kaže povodom tog dogadjaja u toj odbrani, ali je na glavnom pretresu od 02.07.2012. godine ponavljajući tu odbranu  do onog momenta, dok je objašnjavao šta se dešavalo kada je prošao pored ulaznih vrata sa desne strane, gdje su se nalazile gajbe, kako bi izvršio uvid u trebovanje lokala", nadalje je pojasnio, da  je on tamo živio i svakodnevno obavljao sve poslove koji su vezani za "J.S.".</span><span class="s2"> </span><span>Nakon što  je izvršio uvid u popis robe za nabavku pića, krenuo je ka donjoj terasi lokala i u tom trenutku primijetio dva momka. Jedan je zastao odprilike naspram njega, negdje na sredini terase, a drugi na samom ulazu na donju terasu restorana. Vidio je da momak koji je prema njemu</span><span class="s2"> </span><span>bio okrenut iskosa,</span><span class="s2"> </span><span>desnom bočnom stranom da drži ruku na pas, gdje mu se nalazila torbica. Krenuo je  da udje u restoran i u tom momentu  pri ulaženju  čuo je neki razgovor na terasi lokala koji se odvijao u povišenom tonu, kao neki verbalni duel.  Tada je izašao na terasu i  primijetio da jedan momak sjedi u stolici u ćošku, a drugi da je ustao i krenuo prema D.Z., koji je sjedio za stolom u ćošku, koji se nalazi desno od ulaza restorana. U tom momentu, dok se od prilike nalazio, izmedju kraja zida i sredine ulaza i okrenut naspram Z.D. čuo je jedan pucanj koji mu je došao iza ledja, neposredno sa lijeve strane. Čuo je i škripu stolica i pucnje. Vidio je Z.D. kako ustaje i iz pruženih ruku počinje da puca. U tom momentu se okrenuo prema momku koji je stojao naspram njega, udaljen 5-6 metara i vidio je da mu je ruka na pasu i torbici. Tada je i sam  izvadio pištolj kalibra 7,65 mm, repetirao i opalio dva metka u njegovom pravcu, tačnije u pravcu njegovih nogu. Kasnije se ispostavilo da je taj u koga je pucao J.Ž. Posebno je naglasio da nije namjeravao nikog da ubije i pucao je zato što je mislio da mu je život ugrožen i da će on pucati u njega.  Na kraju je pojasnio da je na izlasku iz S.g. sreo G. i R.Z. i pitao ih šta se desilo, te nadalje u svojoj odbrani sve ono što je  već interpretirano kao dio njegove odbrane  sa zapisnika od 09.04.2012.godine. U pogledu svih razlika u njegovoj odbrani pojasnio je da je u najnovijoj odbrani iznio ono što je bilo pravo vrijeme da se kaže istina i da sebi olakša, budući da se dugo vremena nalazi u pritvoru, te da je ovakvom odbranom htio u potpunosti da razjasni svoju ulogu u ovom događaju.</span>
</p>
<p class="p4"></p>
<p class="p4">
<span>Kroz odgovore na postavljena pitanja je dopunio i pojasnio neke okolnosti iz svoje odbrane tvdnjom, da je u momentu ispaljenja projektila bio licem u lice u odnosu na J., te je procijenio tu udaljenost na 3,5 - 6 metara s napomenom da bi tu poziciju odakle je pucao najbolje pokazao prilikom rekonstrukcije dogadjaja. Nadalje je pojasnio, da se posle prvog ispaljenog projektila J. bacio izmedju stolova, ali nije mogao do kraja sve da opiše zbog nastale gužve i nije mogao da objasni gdje se u tom trenutku nalazio optuženi Z.D. U vezi prvog pucnja koji je čuo pojasnio je da se nalazio blizu vrata restorana, ledjima okrenut, i on je došao sa njegove lijeve strane iz pravca terasa "H.M." i to onih stolova koji su bliži stazi koja se nalazi uz donju terasu restorana "J.S.".  Poslije prvog ispaljenog hitca i kada je čuo škripu stolica osjetio je strah i mislio je da mu je život ugrožen, te je zbog toga i sam pucao, ali nije imao namjeru nikog da ubije i kao dokaz te tvrdnje iznio okolnost da su mu u pištolju CZ kalibra 7,65 mm ostala još tri metka.  Takodje je pojasnio  da je bio u prilici i vidio Z.D.. kako ustaje i sa ispruženim rukama u kojima su se nalazila dva pištolja počinje da puca, ali se nadalje nije mogao izjasniti u kom pravcu je pucao, tačnije, da nije ni vidio u koga je pucao, nego je samo čuo pucnje, pa je na osnovu toga izveo pretpostaku da je on pucao. U vezi situacije u kojoj je vidio momka koji je bio okrenut prema njemu iskosa i sa desne strane sa rukom na pas gdje mu se nalazila torbica, je naglasio, da je u tom trenutku pomislio da se u njoj nalazilo vatreno oružje, kao i da prije te pucnjave na terasi lokala "H.M." nije sjedio niko od onih koje je on poznavao. Na kraju je naglasio da je onaj momak koji je sjedio u stolici u čošku bio ćelav i da je imao crnu majicu na sebi, dok je onaj drugi za kojeg nije mogao da tvrdi da li je sjedio je upravo taj koji je krenuo prema Z.D. i napravio možda korak ili dva, dok se, kako je rekao, drugi J. u tom trenutku nalazio na donjem dijelu terase kod zida na  ulazu na terasu restorana "J.S.". Nakon što je ispalio projektile nije više obraćao pažnju na ponašanje bilo kod učesnika u ovom dogdjaju, nego je odmah pobjegao sa lica mjesta i posle pet dana skrivanja dobrovoljno se predao policiji u B. u jutarnjim satima.</span>
</p>
<p class="p4"></p>
<p class="p4">
<span>Predstavnik oštećene porodice R.R., je objasnio da je oštećeni R.V. njegov sin i da je radio u agenciji za zašitu ljudi "A.S.", čiji vlasnik je bio S.A. Upravo preko sina je upoznao S.A., a zna i da je J.Ž. imao neku radnju pored te agencije. O predmetnom događaju ne zna ništa, osim onoga što je čuo iz priča. Dana 13.09.2007. godine, V. je dolazio kod porodice u B., a sa njim u društvu su bili A.S., J. Ž. i drugi momak koji se prezivao J., kojeg nije poznavao. Tada im je V. rekao da je krenuo na neki poslovni sastanak u B. Pridružio se krivičnom gonjenju protiv optuženih, i podnio pisani prijedlog za ostvarivanje imovinsko pravnog zahtjeva za naknadu štete. </span>
</p>
<p class="p4"></p>
<p class="p4">
<span>Svjedok-oštećeni V.J. je u prethodnom postupku objasnio da se u B., dok je čekao vizu za I., sreo sa Ž.J., preko kojeg je upoznao V. V. R. i A. (A. S.), kojem nije znao prezime osim što je iz razgovora saznao da isti u Č. ima agenciju za obezbjeđenje koja se zove "A.T.". Čuo je da razgovaraju o odlasku u Crnu Goru, pa im  je rekao, da bi on mogao poći sa njima, jer mu roditelji i sestra žive u U., kao i do C. S.T. u B., gdje je namjeravao da posjeti sveštenika koji ga je krstio. Još u B. je čuo da V., A.i Ž. imaju neki poslovni sastanak u B. Tako su, 12.09.2007. godine, iz B., A. kolima marke "Š.O.", na kojoj je bilo ispisano "A.T.", krenuli prema Crnoj Gori.  U U. su došli rano izjutra, oko 4h, i smjestili u kuću njegovih roditelja i sestre koja je došla iz F. Tu su ostali do podne, da bi potom svratili do B., gdje su se nalazili roditelji V.R. koji su čuvali djecu njegove sestre. U B. su se zadržali nekih 45 minuta i potom produžili za B., gdje su stigli oko 16h ili 17h. V. je parkirao vozilo nedaleko od S.G., pa su zajedno otišli u restoran "J.S.". Sjeli su na terasu tog lokala, naručili su piće, s tim što je on otišao do crkve da bi potražio sveštenika. U Crkvi su mu rekli da sveštenik dolazi kasnije, pa se vratio svom društvu. Vidio je A. da  razgovara mobilnim telefonom, i čuo je da priča na r. jeziku. Sjeća se da su i V. i A. često obavljali telefonske razgovore. Shvatio je da razgovaraju oko lokala u kojem su sjedjeli. Razumio je da je A. ili vlasnik tog lokala ili da nekog zastupa. U tom lokalu V. je dao svoj broj telefona konobaru govoreći mu da mu se javi neki čovjek, ali on nije znao o kome se radi i kakvu je ulogu imao. Odmah zatim , napustili su lokal, prošli kroz S.g. i dalje prema parkingu gdje se nalazilo vozilo. Kada su ušli u vozilo i izašli sa parkinga, V. je zazvonio telefon i čuo je da V. nekom govori "evo sad dolazim", nakon čega im je rekao da idu nazad u S. g. Vozilo su ostavili na isto mjesto, i istim putem su se vratili u restoran "J. S.".  A. i V. su išli ispred, s tim što je V. išao prvi, dok su on i Ž. išli iza A.. Misli da se on kretao zadnji, V. je sjeo za jedan sto u ćošku pored zida. Uočio je da u  bašti ima  još gostiju. Prišli su stolu, da bi V., pošto ga je neko pozvao i rekao "V.", "odustao" od sjedanja i pošao prema tom čovjeku. Nije vidio ko je tačno pozvao V., a misli da je tu još bilo nekih 15-tak ljudi za nekoliko stolova. U trenutku kada je V. ustao i krenuo prema tom licu kojega je pozvalo počinje pucanje prema njima. Misli da se pucalo sa četiri, pet strana, i kada je počelo pucanje instiktivno se bacio na podlogu. "Zalegao" je na desnu stranu, licem okrenut prema ulici putem koje su i došli u restoran. Osjetio je da je pogođen, uspio je da ustane i putem kojim su došli napustio je terasu restorana  "J.S.", a odmah zatim otišao je prema izlazu iz S.G. Svratio je u jedan butik, gdje je zatražio pomoć, da bi potom neko pozvao hitnu pomoć. </span>
</p>
<p class="p4"></p>
<p class="p4">
<span>Kroz odgovore na postavljena pitanja je pojasnio, da je pištolj  vidio u rukama četiri ili pet ljudi, i svi su bili oko njih raspoređeni u krug, odnosno u polukrug. Onaj koji je rekao "V.", odnosno čovjek koji je pozvao V. je prvi pucao, da bi odmah zatim počeli pucati i ostali. Sjeća se da je, dok su prvi put sjedjeli u restoranu, kod njih dolazio jedan dečko sa crnim naočarima, da je sa njim V. razgovarao i da ga je pitao da li može da se vidi sa vlasnikom ili suvlasnikom restorana. Taj momak je rekao V. da taj čovjek trenutno spava i da će tu biti oko 19h. Niko od njih četvorice kod sebe nije imao neko oružje, osim mobilnih telefona. Koliko se sjeća, samo je V. pokušao da sjede dok je A. krenuo da pomjeri stolicu kako bi sjeo, ali nije uspio jer je odmah počela pucnjava. Sjeća se i to da je A. na sebi imao svijetle farmerke plave boje i bijelu majicu, da je Ž.J. imao narandžastu majicu i pantalone - bermude od teksas platna,  da je on na sebi ima trenerku crne boje i gore majicu kratkih rukava, koja je bila šarena - ličila na maskirnu vojničku majicu, te da je V. bio obučen skroz u crnu odjeću. Kada je počela pucnjava, čuo je i psovku "jebem ti mater" ali ne zna ko je to rekao, svakako neko iz grupe koja je na njih pucala. Koliko mu se čini, misli da je V. raspitujući se za čovjeka kojeg je tražio pomenuo ime D.Z., u što nije siguran. </span>
</p>
<p class="p4"></p>
<p class="p4">
<span>Na glavnom pretresu je dodatno istakao da je, kada su drugi put išli prema lokalu "J.S.", i prije nego što su ušli u lokal, primijetio da su stajala dva čovjeka prije ulaska u lokal i to sa desne strane, i ta dva čovjeka su razmijenili neke riječi na r. jeziku sa A., koji im je pokazao rukom da sjedu, što su isti i učinili.To je bilo napolju u bašti, misli da je to bio obližnji lokal jer su terase ovih lokala jedna do druge. Nastavili su kretanje tako što je prvi išao V., za njim A., Ž. a on je išao zadnji.  V. i A. su sjeli za jedan sto u ćošku i u tim trenucima je čuo, da je neko viknuo iz daljine "V.". Pogledali su prema tom čovjeku i on je dalje rekao "dođi ovamo". Vidio je da je u pitanju mladić koji je sjedio za stolom, sa objema rukama ispod stola i sa jednom crnom torbicom ispred njega, a taj sto je bio naspram stola za koji su oni krenuli da sjedu. V. je odgovorio tom čovjeku "dođi ti ovamo", kada je taj čovjek, koliko se sjeća, ustao, vidio je da u objema rukama drži pištolj i počinje da puca u njihovom pravcu. Misli da je udaljenost između njih u tom momenut bila od 12 do 15 metara. Odmah nakon toga, došlo je do unakrsne "paljbe". Bacio se na beton, nastavio je da trči i zaključio je da se na njih puca sa više strana. U njihovom pravcu je bilo pucnjave i sa strane gdje su sjedjeli r., ali u tim momentima nije vidio još nekog, posebno sa oružjem u rukama, ali je imao osjećaj da se puca sa "dvadeset strana". Pobjegao je sa lica mjesta, i na glavnom pretresu prepoznao optuženog Z.D. kao lice koje se prvi put obratilo V., kada su ušli u lokal i koji je počeo da puca držeći pištolj u obje ruke, dok druge optužene ne poznaje niti ih je kada ranije gledao. </span>
</p>
<p class="p4"></p>
<p class="p4">
<span>Njemu posebno V. i A. nijesu govorili koji je razlog njihovog dolaska u B., a iz razgovora je zaključio da A. treba u B. da se nađe sa nekim ljudima kako bi razgovarali u vezi neke nekretnine, odnosno da razmijene informacije u vezi nekog lokala, a da mu je V. samo prevodilac. Iz telefonskih razgovora A. je shvatio da isti ima sastanak i sa našim ljudima i sa nekim r., a tačno je da su dvojica R. čekala prilikom njihovog drugog dolaska u lokal "J.S." i čini mu se, da su bili smeđe kose i visine do 1,80 metara. Nije ranije ispričao sve te nove detalje, zato što su mu u policijii govorili da je kriminalac, te da sve znaju o njemu, drsko postupajući i nedozvoljavajući mu da se čuje sa svojom porodicom.</span>
</p>
<p class="p4"></p>
<p class="p4">
<span>Svjedok oštećeni Ž.J. je u prethodnom postupku objasnio da od 1996. godine živi u Č., da mu je oštećeni V.R. kum, da je preko njega upoznao A.Š., koji je vlasnik agencije "A.T." u Č., u kojoj agenciji je radio V.R.  V.J takođe poznaje, jer su komšije u Z., i zna da se bavi industrijskim dizajnom, te da živi u Š.  Dok su bili u B. zajedno su  trenirali kik-boks. Dana 9-tog ili 10-tog, on, V. i A. su krenuli vozilom "Š.O." u B., a vlasnik tog vozila je bio A. Svaki je imao svoj razlog zašto dolazi u S. i C. G.,  a zna da je A. imao potrebu da pođe do B., da se malo odmori, usput posjeti V. roditelje sa V., te da prenese neke informacije nekom čovjeku vezano za objekat koji se zove "J. S.", ili nešto slično tome. Sjeća se i da je A. pominjao neke udjele u tom objektu, neku r., i da je stalno razgovarao telefonom sa nekim u Č. ili R. oko tog posla u B. U B. je sreo V. J. koji je izrazio želju da pođe sa njima i obiđe roditelje koji su se nalazili u U. Dana 12.09.2007godine, krenuli su vozilom iz B. prema Crnoj Gori, i sjeća se da su sjutra dan izjutro oko 5h stigli u Crnu Goru - U. Oko 13,30h dana 13.09.2010. godine, krenuli su iz U. u B., gdje su svratili kod roditelja V.R., sestre i zeta, i  zadržali oko sat vremena. Takođe, su imali namjeru da, nakon što A. obavi razgovor, pođu i vide jedan plac koji je V. ranije kupio u B.k. Kada su došli u B., vozilo su parkirali kod zidina S.g., i potom ušli u S.g. tražeći l. "J.S.". Sjeća se, da su išli nekim uzanim ulicama, da su stigli do tog restorana, i da se među njima vodio uobičajeni razgovor. Naručili su piće, i dok su pili V. se obratio konobaru pitajući ga je li tu neki čovjek (pominjući mu ime) i može li mu pomoći, a koji čovjek je suvlasnik tog lokala. Konobar mu je odgovorio da taj čovjek nije tu, ali da se nalazi neko ko mu može pomoći. Nakon toga, prišao im je mlađi čovjek i čuo je da je isti u razgovoru rekao V., da se čovjek kojeg traži nalazi u h."S.", da trenutno odmara te da će biti tu oko 19h. V. je na pitanje tog momka istom odgovorio da ne poznaje čovjeka kojeg traži ali da treba da se vide i poslovno razgovoraju. Nakon što je otišao taj čovjek, i posle popijenog pića, V. je konobaru na jednu ceduljicu napisao svoje ime i broj, i zamolio je tog konobara da ga čovjek kojeg traži nazove kada dođe kako bi se dogovorili kada da se vide. Zna da je A. trebao da razgovara sa tim čovjekom a da V. samo treba da prevodi. Nakon toga, otišli su iz S.g., došli su do vozila, i dok su se vozili po gradu V. je zazvonio telefon. Čuo je da V. odgovara "ja sam, dolazim za tri-četiri minuta", da bi im, pošto je završio razgovor, V. rekao da se vraćaju nazad u "J.S.", što su i učinili. Dolazeći na terasu "J.S.", V. i A. su išli ispred, a on i V.J. pet-šest koraka za njima, dok na terasi lokala nije bilo gostiju. V. je sjeo za sto koji se nalazio u ćošku pored dva zida i to je bio sto koji je najviše udaljen od objekta restorana, V. je bio leđima okrenut prema zidu i ulici. Prilikom dolaska, vidio je da za jednim stolom blizu vrata lokala sjede dvojica ili trojica ljudi, ili da je jedan sjedio a da su ostali bili tu pored, a zna da je sjedio jedan crni dečko i da je pred njim na stolu bila torbica crne boje. V. je bio licem okrenut prema tom čovjeku ispred kojeg je bila crna torbica. Čim je V. sjeo, čovjek ispred kojeg je bila torbica je pitao "ko je ovdje V." ili "ko je od vas V.", na što je V. odgovorio "ja sam". Tada je taj čovjek malo jačim tonom rekao "dođi ovamo da sjedeš", što mu je djelovalo na neku "nenormalnu" situaciju. V. je odgovorio tom čovjeku "dođite vi" i tada čovjek crne kose ustaje od svog stola, kreće prema stolu gdje su se nalazili, iz torbice vadi pištolj i govori nešto u smislu "šta ti meni dođite vi", kada počinje i da puca. Prema njima se tada zapucalo još sa dva mjesta i to sa mjesta lijevo i desno od tog čovjeka. Nije siguran sa koliko se tačno mjesta pucalo, jer je odmah legao "potrbuške" i bio je pogođen u stomak, noge , prepone i grudi. Dok je ležao, čuo je da je A. tražio pomoć na r. jeziku, a ubrzo su na mjesto događaja došli i policajci i hitna pomoć.  V. je vidio nepomičnog na stolici, da su A. prisutni ispravili oslanjajući ga na zid blizu kojeg su pogođeni.</span>
</p>
<p class="p4"></p>
<p class="p4">
<span>V. im je prije dolaska na to mjesto rekao da nema nikakve opasnosti jer je u pitanju običan razgovor, a kod sebe nijesu imali nikakvo oružje. Ne zna koji je motiv imao A., ali , koliko zna, isti je trebao da zastupa r. stranu, odnosno neku O. U toku događaja, bio je obučen u majicu kratkih rukava upadljive narandžaste boje i u teksas bermude plave boje - tamno plave boje, V. je bio obučen u crnu trenerku i majicu crnih kratkih rukava, sa bijelim patikama, A. je imao svijetle farmerke, teget plave mokasine i bijelu majicu sa nekim amblemima i brojem na leđima, dok je V.J. bio obučen u majicu kratkih rukava, maskirnu, nalik na vojničku boju, i na donjem dijelu tijela crnu trenerku i crne patike sa znakom "N".</span>
</p>
<p class="p4"></p>
<p class="p4">
<span>Na glavnom pretresu je pojasnio da optužene od ranije nije poznavao i da ih prvi put vidi na glavnom pretresu, te da ne zna tačno da li je lice koje počelo pucati na njih u ruci imalo samo jedan pištolj, kako je to naveo pred istražnim sudijom, ili eventualno dva pištolja, s tim što je za to ostavio mogućnost. Kroz maglu se sjeća da je prilikom drugog dolaska u restoran "J.S.", A. kratko zastao i razgovarao sa dva muška lica, koji razgovor je trajao oko 10-15sekundi, a kojem razgovoru nije pridavao poseban značaj jer su on i V. išli oko 5 do 6 koraka iza A. i V. Ne može opredjeliti u kom se položaju nalazio kada je zadobio povrede i u kojim momentima je te povrede zadobio, jer je u tom trenutku pretrpio "šok". </span>
</p>
<p class="p4"></p>
<p class="p4">
<span>L.I. je kao svjedok pred istražnim sudijom objasnio da se u restoranu "J.S." zaposlio od njegovog otvaranja 15. Maja 2006 godine, i tada je vlasnik tog objekta bio D.K. i izvjesna r. S.U., koji su po njihovoj priči imali po 50% udjela u vlasništvu. Negdje u Junu 2007godine optuženi Z.D. se pojavio kao novi suvlasnik, što im je rekao,a pokazivao mu je i neki papir u kojem ga je S. ovlastila, odnosno njemu prenijela dio u restoranu. Dana 13.09.2007godine, oko 13,30h, pošto je došao na posao, zatekao je goste D.Z., radilo se o nekim englezima, bilo je i nekih domaćih gostiju, i sa njima u društvu je bio D.Z. koji je došao malo kasnije. U restoranu je bio i A.Z. koji je radio kao menadžer. Kada se završio ručak, gosti su otišli i sa njima i D.Z. Kasnije, dok je služio jednu rusku porodicu, u restoran su došla četiri momka koje je tada prvi put vidio i oni su sjeli u baštu, pokraj zida koji je blizu ulice koja vodi prema c. U istom redu stolova, u ćošku pored zida, zajedno sa ženom, djetetom, prijateljom i njegovom ženom i djecom, sjedio je R.K., a sa njima i A.Z. koji se opet tu "pojavio". Primijetio je da je jedno vrijeme K.R. napustao svoje društvo i pridruživao se momcima koji su sjedjeli do K.R. stola i sa njima se u razgovoru vrlo kratko zadržao, otprilike 1 minut. Dok je uzimao račune koji su napravili rusi koje je prethodno usluživao, na terasu lokala je došao D.Z., odmah za njim R.K., a iza ovoga R.Z. Z.D. je sjeo za sto koji je prvi do ulaznih vrata restorana i to desno gledano sa tih vrata prema terasi. Vidio je da R.Z. ide na višu terasu i sjeda za prvi sto na toj terasi, koji je bio najbliži stolu gdje je sjedio Z.D., dok je R.K. sjeo za jedan viseći sto lijevo od ulaznih vrata restorana prema terasi. U međuvremenu, R.K. je otpratio svoju ženu i društvo u kojem je sjedio da bi se potom vratio sa Z.D, kako je to objasnio. Ne zna odakle je u restoran došao R.Z., jer nije došao sa Z.D. i drugom dvojicom.</span>
</p>
<p class="p4"></p>
<p class="p4">
<span>Četiri momka koja su prethodno sjedjela na terasi restorana su bila negdje otišla nakon razgovora sa R.K., da bi se potom isti "pojavili", odnosno vidio je kako dolaze prema restoranu "J.S." preko bašta restorana "H.M.". Dok su ti momci prolazili baštom ušao je u restoran, da bi tada čuo neku buku. Tada izlazi iz restorana, nalazi se iza leđa Z.D. koji je bio ustao, vidi da je isti krenuo prema momcima koji su bili za stolom u ćošku gdje je prethodno sjedio K.R. sa ženom i prijateljima, i čuje kako im se Z.D. obraća povišenim tonom i drsko govori "dođite ovamo". Tim momcima je još nešto rekao, ali nije čuo tačno šta, i tada čuje jedan pucanj. Vidio je da je taj metak pogodio momka u narandžastoj majici, koji je stajao, da bi potom čuo i drugi pucanj koji je pogodio momka u crnoj majici koji je sjedio na stolici. Tu je vidio i trećeg momka u bijeloj majici, kojeg će kasnije vidjeti mrtvog, ali nije vidio kada je on pogođen jer je ušao u restoran. Krenuo je unutar restorana, potom prema kuhinji bježeći panično tako da je nakon dva hica čuo još puno pucnjeva koji su mu djelovali kao rafali. Kada je Z.D. ispalio prve hice iz pištolja, bio je daleko od tih momaka možda nekih metar, metar i po. Nakon što je ušao u kuhinju, krenuo je prema magacinu a sa njim su u društvu bili još konobar G.,  D. koja je radila u šanku lokala i kuvar. Potom su se vratili u kuhinju, i tada je sve utihnulo. U restoranu je zazvonio telefon, javio se i prepoznao glas A.Z. koji mu je rekao "I., skloni G. torbicu sa stolice", a na indetifikatoru (ekranu) telefona je poznao Z.A. broj .... Tada je izašao na terasu restorana, prišao je stolu gdje je prethodno sjedio Z.D., uzeo je njegovu torbicu i vratio se brzo u restoran. Pitao je kolege, šta da radi sa torbicom, pa je odmah zatim bacio na rashadnu vitrinu. Nakon toga, ponovo je zazvonio telefon u restoranu, i opet je zvao Z.A., koji mu je tada rekao, "ako neko pita za mene ja sam na službenom putu", da bi se on pitao "ti si na službenom putu, a gdje smo mi?", na šta mu je Z.A. odgovorio "pravite se ludi, nikome ništa ne govorite, ništa nijeste vidjeli ništa nijeste čuli". Tek nakon toga je izašao iz restorana sa kolegama da vidi šta se događa. Uočio je krvave ljude oko "onog" stola, i to jednog momka u crnoj odjeći koji je sjedio krvav sa glavom nagnutom na lijevu stranu, momka u narandžastoj majici kako leži pored tog stola, dok je jedan momak u bijeloj majici ležao naslonjen na zid koji odvaja donju od gornje terase, dok četvrtog momka nije vidio. Nije se "usudio" da priđe povrijeđenima, već je otrčao prema restoranu "H.M."sa namjerom da zove hitnu pomoć. Žena koja radi u tom  restoranu za koju zna da se zove Lj. je prišla momku u bijeloj majici za kojeg je kasnije saznao da je U. Momak u narandžastoj majici je govorio "pomozite, nesporazum". Neko ga je pitao odakle je, a on je odgovorio da je 12 godina u Č., da je trebalo da sklope neki posao, da je neko od njih trebao da prevodi ono što priča U. Siguran je da je Z.D. pucao iako mu nije vidio pištolj u ruci, kao što je prethodno objasnio. U tom trenutku, nikome drugom u rukama nije vidio bilo kakvo oružje, jer je samo gledao u pravcu Z.D., tako da ne zna šta su radili Z.A., KR.. i Z.R.  Zna da je Z.A. imao pitštolj, i taj pištolj je gledao danima ranije obzirom da ga je Z.A. stalno nosio sa sobom, a nekada ga je držao i u ladici. Sjeća se i to da je vidio da je njegov kolega G. u šanku dao ceduljicu A. Z., te da mu je G. kasnije rekao da je neko od momaka koji su došli zamolio da tu ceduljicu preda Z.D. U vrijeme kada se predmetni događaj desio, Z.D.  je bio obučen u jednu narandžastu majicu, Z.A. je imao nešto kao džemper dugih rukava bijele boje, R.K. je imao neku tamnu majicu sa horizontalnim prugama, dok misli da je R.Z. bio u nekoj žutoj drečavoj majici. </span>
</p>
<p class="p4"></p>
<p class="p4">
<span>Na glavnom pretresu je dodao da nije vidio pištolj u rukama bilo koga osim što je zaključio da je optuženi Z.D. pucao iz pištolja. Bio je oko 5-6 metara iz optuženog Z.D. i koliko je mogao zaključiti on je držao ispružene obje ruke,  i tada je čuo pucnje a po njegovim pokretima je zaključio da puca iz pištolja. Na terasi lokala "H.M." je primijetio da sjede dva momka, a za susjednim stolom je bilo neko društvo koje je bilo malo bučnije. </span>
</p>
<p class="p4"></p>
<p class="p4">
<span>Svjedok G.R. je pred istražnim sudijom objasnio da radi kao konobar u restoranu "J.S.", i da je dana 13.09.2007. godine, njegova smjena počela sa radom od 17h. U smjeni sa njim je radio konobar I.L., za šankom D.N., a u kuhinji kuvar M. V. i izvjesna gospođa Đ. Prilikom dolaska na posao, zatekao je K.R. sa suprugom i njhovo dvoje maloljetne djece. U njihovom društvu su bili još i A. Z. i mladi bračni par sa bebom. Negdje oko 17,30h u baštu restorana su došla 4 muškarca koje je tada prvi put vidio i opisao ih je kao  "krupnije" momke, sportski građene i prilično visoke. Sjeli su na jednu nižu terasu za jedan sto koji se nalazio nedaleko od stola, gdje su sjedjeli neki ruski gosti, odmah pored zida koji terasu odvaja od staze koja vodi prema c. Sjeli su u isti red stolova, gdje su sjedjeli R. K. i njegovo društvo, a između njih i K.R. stola su bila prazna dva stola. Tim momcima je donio naručeno i tada ga je  jedan od njih, koji je bio u narandžastoj majici pitao "da li je tu gospodin Z.D.", na što mu je odgovorio da Z.D. nije tu, ali da je tu njegov prijatelj  R.K.  Tada je otišao do R.K. i rekao mu da se ti momci raspituju za Z.D., pa je K.R., privukao jednu stolicu i sjeo za njihov sto. K.R. se tu zadržao nekih par minuta da bi se potom vratio za svoj sto. Nakon toga, on je ponovo prišao njihovom stolu da bi promijenio pepeljaru, kada ga je momak u narandžastoj majici pitao, da li ima olovku i list papira, što mu je i donio. Sjeća se da je na tom listu pisalo ime V. i da je bio upisan broj telefona, ali je zapamtio samo prve cifre  +..... Taj papir je uzeo i odnio u šank, s tim što je momak u narandžastoj majici platio račun nakon čega su  otišli putem kojim su i došli u lokal, odnosno prema lokalu "H.M.". Nakon toga, došao je A.Z. i pitao ga, "što ti je dao onaj momak", na što mu je odgovorio, da mu je dao jedan papir sa brojem telefona koji je ostavio za Z.D.  Z.A. je tražio od njega da mu da taj papir, što je i učinio. </span>
</p>
<p class="p4"></p>
<p class="p4">
<span>Nešto kasnije, nakon sat vremena, u restoran je došao D.Z. i sjeća se da je isti na sebi imao narandžastu majicu kratkih rukava. Sa sobom je imao jednu crnu torbicu koja je bila otvorena i čitavo vrijeme je držao desnu šaku u toj torbici. Z.D.  je sjeo za sto koji se nalazi lijevo od ulaznih vrata u restoran, gledano sa terase unutra. U pitanju je bio jedini sto između ulaznih vrata restorana i gornje terase u blizini jedne vitrine za hlađenje. Nakon što je sjeo za taj sto, Z.D. je tražio od njega da mu donese ćebe. Dok je sjedio, uzeo je sa stola jednu papirnu salvetu kojom je prekrivao desnu ruku i torbicu u kojoj je držao desnu ruku.  Z.D. je donio ćebe i stavio mu je to ćebe na lijevo rame koje mu je on namjestio, da bi potom Z.D. svojom lijevom rukom povukao to ćebe prema svojoj desnoj ruci i torbici. Tada je svoju desnu ruku i torbicu držao ispod stola uz koljeno. Kada je Z.D. došao na terasu, iza njega je došao R.K. i sjeo je za jedan barski sto koji se nalazi na četiri pet metara od ulaza u restoran prema restoranu "H.M.", iza K.R.  je došao Z.R. i vidio je da je Z.D. nešto pokazivao rukama istom da ide na višu terasu da bi Z.R. otišao na tu terasu i sjeo za sto koji je bio najbliži Z.D. Tu se čitavo vrijeme na nižoj terasi "vrzmao" menadžer lokala A.Z., pa je u jednom trenutku isti otišao na visočiju terasu. Misli da je Z.A. ulazio u hotelski dio, odnosno na sprat gdje se ide posebnim ulazom koji je u ćošku gornje terase i sjeća se da se nakon toga vratio sa bijelim džemperom kojeg prije toga nije imao na sebi. Ni kod jednog od njih nije vidio oružje. </span>
</p>
<p class="p4"></p>
<p class="p4">
<span>Pošao je u restoran da bi donio Z.D. "R. vodu", i dok je naručivao čuo je na nižoj terasi neko komešanje, galamu i u toj galami je prepoznao Z.D. glas koji je nekom govorio "dođi ovamo pičko jedna". Nakon toga, prvo čuje jedan pucanj, a poslije kraćeg vremenskog razmaka još pet, šest, sedam, možda i više, pucnjeva, izneđu kojih je bio kratak vremenski period. Uhvatio je za ruku šankericu D., odvukao je do kuhinje, da bi se nakon 5 -do- 10 minuta vratio u kuhinju. Provirio je kroz kuhinjska vrata i na nižoj terasi je vidio da za stolom, za kojim je ranije sjedio R.K. i njegovo društvo, u stolici sjedi ošišani momak u crnoj majici sa glavom nagnutom prema lokalu "H.M.", okrenut prema zidu, odnosno prema</span><span class="s2"> </span><span>stazi koja vodi prema c. Shvatio je da je taj momak mrtav iako ga je posmatrao sa udaljenosti od oko 10 metara. Vidio je da momak u narandžastoj majici leži pored stola a da se momak sa rošavim licem u svjetloj majici nalazi ispod zida koji odvaja gornju i donju terasu. Pošao je prema šanku restorana, čuo je da zvoni telefon i na taj poziv se javio njegov kolega I. Nakon kratkog razgovora, I. je izašao iz restorana i ubrzo se vratio noseći jednu crnu torbicu pitajući ga šta da radi sa tom torbicom. Rekao mu je i to, da je u pitanju Z.D. torbica, pa je I. bacio na rashladnu vitrinu. I. mu je kazao i to, da ga je zvao A.Z. i da mu je rekao, ako ga neko pita, da kaže, da je otišao na službeni put. Broj telefona u njihovom lokalu je .... Tada je pošao prema vratima restorana i vidio je djevojku za koju zna da radi u "H.M.", da prilazi momcima koji su bili ranjeni, tačnije, momku sa rošavim licem koji je "čučao" pored zida. Ponovo se vratio unutar lokala jer mu je bila muka. Nije mogao tačno da precizira, da li se pucalo sa jednog, ili više mjesta, jer mu je zvuk pucanja dolazio iz pravca gdje se nalazio Z.D., a sve se dešavalo na malom prostoru. Nije mogao tačno da precizira  koliko je pucnjeva  čuo iz pištolja, i dopustio je mogućnost da ih je bilo više od deset. </span>
</p>
<p class="p4">
<span>Kada je počeo da radi u restoranu "J.S.", vlasnik tog restorana je bio D.K. i njegov otac, i S. i njena majka O.U., sve dok se u Junu mjesecu 2007.godine nije pojavio optuženi D.Z. i rekao im da je on gazda restorana. Zna i da je nakon toga dolazio D.K. sa ocem V., da nijesu mogli ući u apartmane, jer su Z.d. i njegovi prijatelji promijenili brave, te da su nakon razgovora sa Z.D. koji je trajao  oko sat vremena u apartmanu restorana, D. i njegov otac otišli i nijesu se više vraćali. U vrijeme kada su dolazili D.K. i njegov otac, zna da je bila "napeta" atmosfera između njih sa Z.D. i njegovim društvom, i O. i njenom majkom S. koje su bile na strani Z.D. On kao i osoblje lokala je slušalo priče od Z.D. da on ima papire za polovinu tog objekta, ali ne zna tačno da li te papire ima kao vlasnik ili kao zastupnik nekog od dioničara.</span>
</p>
<p class="p4"></p>
<p class="p4">
<span>Svjedok Ž.J. je objasnila da je, dok se nalazila u kuhinji restorana "H.M." sa koleginicom M., čula jedan pucanj, a potom još nekoliko, da bi potom čula i muški glas "ljudi ubiše čovjeka". Nakon 10 -15 minuta, izašla je iz restorana i uputila se prema restoranu "J.S.", koji se nalazio odmah do restorana "H.M.". Tamo je vidjela grupu ljudi među kojima je prepoznala i osoblje restorana gdje radi. Vidjela je da na stolici sjedi jedan čovjek koji nije davao znake života, da dvojica ljudi leže u ćošku terase pored stola lijevo od čovjeka koji je "mrtav sjedio u stolici". Ta dvojica ljudi su tražili pomoć, a vidjela je da je Lj.Đ. prišla da pomogne jednom od te dvojice ljudi. </span>
</p>
<p class="p4"></p>
<p class="p4">
<span>Svjedok B.Đ. je objasnila da je dana 13.09.2007godine, oko 17h došla u restoran "J.S.", u kome je radila na poslovima pomoćne radnice u kuhinji. Na terasi restorana je zatekla menadžera restorana, Z.A., koji je bio u društvu jedne žene, dok je od radnika restorana vidjela šankericu D., konobare I. i G. i kuvara V.M. Nešto poslije 18h, oko 18,15h, ili 18,20h, dok se nalazila u kuhinji restorana, čula je pucanj, a ubrzo potom još nekoliko pucnjeva. Prvi put kada je čula pucanj, pomislila je da je u pitanju petarda, potom je čula više pucnjeva, a da li su bili rafalni ili ne, ne može se tačno izjasniti. Ne zna tačno koliko je pucnjeva čula, ali zna da ih je bilo više, da su prvi bili sa razmacima a kasniji sa kraćim razmacima. U kuhinju su dotrčali oba konobara i isti su ispred sebe "gurali" D. U kuhinju su ostali neko vrijeme, da bi nakon toga izašli. Nije mogla da gleda prizor ispred restorana, niti je vidjela ko i na koga puca. U restoranu "J.S.", neposredno prije predmetnog događaja nije gledala "G." Z., R.Z. i R.K.</span>
</p>
<p class="p4"></p>
<p class="p4">
<span>Đ.M. je posvjedočila da se u trenutku dešavanja predmetnog događaja u restoranu "J.S.", nalazila u kuhinji susjednog restorana "H.M.", gdje radi kao sezonski radnik. U momentu dok se nalazila u kuhinji, čula je najprije dva pucnja, a potom i "pravu paljbu". Kroz prozor restorana je vidjela da ljudi trče, da neko govori "ljudi ubiše čovjeka", da bi, pošto je izašla u baštu vidjela da su se na terasi "J.S." skupili neki ljudi. Prišla je tom mjestu i vidjela je da jedan čovjek obučen u crnu odjeću sjedi u stolici, nepomičan, da jedan čovjek leži povrijeđen, da njena sestra Lj. pokušava da pomogne jednom povrijeđenom, kao i da njena koleginica Z. pomaže drugom čovjeku koji je bio povrijeđen, koji je tražio da mu na telefon pozovu brata. Na tom mjestu su bili prisutni i konobari iz njenog restorana P. i A., a vidjela je i kada je jedan od njih odgurnuo sto i sa tog stola uzeo stolnjak koji je pocijepao jer je nekome to htio staviti na ranu.  </span>
</p>
<p class="p4">
<span>  </span>
</p>
<p class="p4">
<span>Svjedok M.V. je objasnio da se u trenutku odigravanja predmetnog događaja nalazio u kuhinji restorana "J.S.", gdje je radio kao kuvar. U jednom momentu čuo je jedan pucanj, potom još pet-šest pucnjeva a onda poslije toga još desetak pucnjeva. Mislio je da su u pitanju petarde koje bacaju djeca, da bi nakon par trenutaka u kuhinju ušli konobari G. i I., a sa njima i šankerica lokala D. Neko od konobara je vikao da se sklone u podrum jer je napolju "strašna" pucnjava, a misli da je poslije njihovog ulazka bilo još pucnjave. Kasnije je izašao do stepenica koje razdvajaju terase restorana "J.S." i "H.M.", odakle je vidio da jedan momak u crnoj odjeći sjedi nepomičan u stolici, a da desno od njega leži povrijeđen drugi čovjek koji je bio u crvenoj majici. Potom je izašao na vrata restorana odakle je vidio i trećeg povrijeđenog čovjeka koji je bio u ležećem položaju ispod zida, da bi nedugo zatim došli policija i kola hitne pomoći. Ne zna da li su optuženi Z.D., Z.R., Z.A. i K.R. bili na terasi tokom pucnjave, osim što zna da je Z.A. "po cio dan" u restoranu, te da je istog, kao i K.R. gledao prije pucnjave. Kada je počeo da radi u restoranu "J.S." zna da mu je gazda restorana bio D.K., a kasnije je čuo da je vlasnik D.G.Z. Ne zna tačno šta su u restoranu "radili" K.R. i Z. R., ili su samo dolazili kao Z.D. prijatelji.</span>
</p>
<p class="p4"></p>
<p class="p4">
<span>Svjedok D.N. je objasnila da se dana 13.09.2007.godine nalazila u restoranu "J.S.", gdje je radila kao šankerica. Sjeća se da je tog dana na posao došla oko 17h, da je primijetila goste na terasi restorana, konkretno rusku porodicu sa djecom. Dok se nalazila za šankom u unutrašnjosti restorana, sjeća se da je unutra ulazio A.Z., ali se isti kratko zadržao - pregledao je pazar. Sjeća se i to da je pitao ko su ljudi iz bašte koji traže D.Z., ali o tome ništa nije znala, niti zna da li je Z.A. o tome razgovorao sa ostalim radnicima restorana. Nakon toga, vidjela je da je kroz restoran prošao R.K. koji je na kratko otišao do toaleta. Nešto kasnije, u restoran je došao i D.Z., i sjeća se da je isti samo provirio na ulazna vrata, javio se i izašao napolje, dok poslije toga više nije ulazio. Za to vrijeme, konobari restorana su često ulazili i izlazili iz restorana.  Desetak minuta nakon dolaska Z.D., sjeća se da je na telefon pozvao otac iz Z., te da je, dok je razgovorala sa njim, čula pucnjavu na terasi restorana. Prvo je čula jedan pucanj, potom je nastala pauza, kada čuje dva vezana pucnja, potom nastaje nova pauza, da bi potom čula "puno" pucnjeva bez pauze. Čula je i zvuke koji su ličili na jauke. Za vrijeme dok je trajala pucnjava, konobar G. je povukao za ruku i odveo je u kuhinju, a pucnjava je po njenoj procjeni trajala oko minut. Nakon što je prestala pucnjava, neko vrijeme su ostali u kuhinji da bi potom krenuli prema visočijoj terasi odakle je, sa vrata kuhinje restorana, vidjela jednog čovjeka u crnoj odjeći kako sjedi u stolici, shvatila je da je isti mrtav. Potom se kroz kuhinju restorana vratila u restoranski dio gdje je zatekla konobare, da bi tada svi stali na vrata restorana. Sa tog mjesta je, pored čovjeka kojeg je prethodno opisala, vidjela još dva povrijeđena čovjeka, i to jednog naslonjenog na zid, kako sjedi na podlozi, dok je drugi bio u ležećem položaju. Vratili su se u restoran jer je svima bila potrebna voda, a u tom trenutku su pristigli i radnici iz susjednog restorana "H.M.". Prije nego što je pozvala policiju, smatrala je da je potrebno da o svemu obavijesti menadžera A.Z., ali je njegov telefon bio nedostupan, što je prenijela ostalima da bi joj osoblje restorana "H.M." reklo da zove policiju. Optuženog A.Z. je vidjela sat, sat i po prije pucnjave , kada se raspitivao za ljude koji traže optuženog Z.D., i poslije toga isti više nije ulazio u restoran, dok optuženog Z.R. tog dana nije gledala u restoranu. Poznato joj je da Z.A. ima pištolj jer je pištolj često držao u šanku restorana, a zna da je pištolj često držao i kod sebe, posebno uveče.  Optuženi K.R. i R.Z. su često dolazili u restoran "J.S.", ali ne zna šta su radili u restoranu. Optuženi Z.R. i Z.A. su dijelili jedan apartman u restoranu "J.S.", dok je jedan apartman koristio optuženi D.Z., a R.K. nije imao svoj apartman u restoranu.  Zna da je ranije vlasnik restorana bio izvjesni r. D.K., a da je optuženog Z.D. upoznala polovinom Juna kada se isti pojavio u restoranu i rekao da je on novi gazda. Nakon dolaska Z.D, D.K. je ostao nekih dva-tri dana, da bi potom otišao za M. Kasnije je K., krajem Jula, opet dolazio, ali zna da se isti kratko zadržao, nakon čega ga više nije gledala. Apartman koji je koristio K. su otključali, ne zna ko im je tačno rekao da to urade, sredili i pripremili za goste, odnosno izdavanje. </span>
</p>
<p class="p4"></p>
<p class="p4">
<span>Svjedok V.Č. je objasnio da poznaje optužene K.R. i Z.A., jer su kao i on isti porijeklom iz B. Dana 13.09.2007godine, nakon prethodnog dogovora, zajedno sa suprugom i djetetom pošao je u restoran "J.S." da bi se vidio sa optuženim K.R. Sjeo je u restoran da bi nešto poslije 16h u restoran došao K.R. sa suprugom i djecom. Zadržali su se oko jedan sat u restoranu, da bi nakon tog susreta sa ženom i djetetom otišao u lokal "O.S.m.". Zvao je K.R. da dođe da bi i tu popili piće, ali mu se ovaj nije javljao na telefon. Tek uveče je čuo da je u S.g. u B. bila neka pucnjava, upravo na terasi restorana "J.S." gdje je sa optuženim K.R. sjedio. Inače, kada ga je K.R. pozvao na ručak u restoran rekao mu je "Idemo kod A." misleći na A.Z., za kojeg zna da je radio u "J.S.", i kojeg je vidio upravo kada je sjedio sa K.R. Isti je neko vrijeme bio sa njima u društvu, a neko vrijeme za šankom restorana. Misli i da je K.R. jedanput ustajao sa stola i odlazio do šanka, ali, koliko se sjeća, nije odlazio do drugih stolova u restoranu. Upravo od Z.A. je i čuo da je restoran u vlasništvu nekog "G.", ali ne zna o kojem se licu tačno radi. Koliko se sjeća, misli da je K.R. dok su sjedjeli u restoranu na sebi imao neku bijelu majicu sa nekim slikama. </span>
</p>
<p class="p4"></p>
<p class="p4">
<span>Đ.Lj. je posvjedočila da je u vrijeme kada se desio predmetni događaj radila u ugostiteljskom objektu "H.M.", kao izvršni direktor  agencije "V.K.G." iz B., koja agencija je i vlasnik navedenog objekta. Restoran "J.S." se nalazi odmah do njihovog objekta, i dok je radila u objektu "H.M." upoznala je optužene Z.D. i A.Z., jer su isti često prolazili kroz njihovu baštu idući u "J.S.", dok optuženog Z.R. zna od prije tri godine. Dana 13.09.2007.godine, oko 18,30h, nalazila se u unutrašnjem dijelu "H.M." kada je čula više pucnjeva. Odmah nakon toga, unutar "H.M." se stvorila gužva, kratko vrijeme se zadržala u lokalu da bi potom krenula prema mjestu odakle su dolazili pucnji, odnosno prema "J.S.", s tim što nije vidjela ko puca. Dok je slušala pucnje iz lokala "H.M.", imala je utisak da se oni pucnji koji su bili zadnji "primiču" lokalu, a zvučalo joj je kao da neko puca krećući se kroz baštu lokala "H.M.". Tamo je vidjela da jedan momak ne daje znake života, i sjeća se da je taj momak bio na stolici u sjedećem položaju, obučen u crnu odjeću. Lijevo i desno od tog momka bila su druga dva momka, od kojih je jedan ležao na podlozi dok je drugog momka, koji je takođe ležao na podlozi, pridigla i uzaslonila uz jedan zid. Jedan od momaka koji je ležao je nešto buncao, pominjao je brata, a zna da je njenoj radnici Z.Č. jedan povrijeđeni rekao da se zove Ž., koji je, koliko se sjeća, na sebi imao neku narandžastu majicu. Upravo od tog Ž. je kasnije saznala da je drugi momak kojem je pomagala S. A., koji je na sebi imao bijelu majicu, da se momak koji je sjedio mrtav u stolici zove V., a pomenuti Ž. je stalno govorio da je bio u pitanju nesporazum i da su oni došli samo da razgovaraju poslovno o "J.S.". Takođe je pokazivao nešto prema mobilnim telefonima kako bi im pokazao da su se prethodno čuli sa gazdama "J.S.". Zna da je povrijeđeni momak, A. živio možda nekih 10 do 15 minuta, te da je isti potom umro, odnosno neposredno prije dolaska hitne pomoći. Kada je stigla Hitna pomoć, povrijeđenog momka – Ž., su odvezli u hitnu, dok su A. i drugog momka, koji su bili mrtvi, po naređenju policije ostavili na mjestu gdje su se ovi nalazili. Neposredno prije predmetnog događaja, od optuženih je vidjela samo A.Z., i to 15-tak minuta prije pucnjave kako se kreće kroz "J.S..". Prije toga, sa istim se vidjela na terasi, razgovarali su oko 3 minuta i tom prilikom optuženi K.R. joj nije saopštio da neko treba da dođe, ili da očekuje nekoga. Tog dana, optužene Z.D. i Z.R. nije gledala, dok optuženog K.R. ni ne poznaje. Dok su povrijeđenim mladićima pružali pomoć, kod istih nije primijetila nikakve torbice niti oružje, niti u blizini istih. </span>
</p>
<p class="p4"></p>
<p class="p4">
<span>Svjedok M.Đ. je objasnio da je kao službenik policije - PJ Budva, dana 13.09.2007. godine, po dobijenom obavještenju da je u restoranu "J.S." došlo do pucnjave, pošao na lice mjesta, te da je od dobijanja obavještenja do njegovog dolaska proteklo oko pola sata. Na licu mjesta predmetnog događaja zatekao je više policajaca koji su obezbjeđivali lice mjesta, a zna da je među njima bio i njegov rukovodilac Ć.Š. Ne zna tačno ko je o događaju obavijestio dežurnog istražnog sudiju ovog suda, moguće da je upravo on to učinio.  Sjeća se, a što je sve zabilježeno u službenoj zabilješci, da je na donjem dijelu terase restorana "J.S" zatekao tri lica, a oko jednog lica se nalazila ekipa Doma zdravlja koja je istom ukazivala pomoć. Saznao je da se to lice preziva J., da je iz Z., isti je bio svjestan, ali dalji razgovor sa tim licem nije obavljao. Inače, sam restoran ima dva nivoa terasa i na donjem nivou je bilo mnoštvo čaura od ispaljenih projektila, ovi tragovi su se nalazili na gornjoj terasi, ali nešto manje. Istražni sudija je na lice mjesta zajedno sa ekipom za vršenje uviđaja došao možda sat vremena nakon njegovog dolaska, i nakon njihovog dolaska počelo je sa vršenjem uviđaja. U toku vršenja uviđaja saznao je kako se zovu lica čija su beživotna tijela pronađena na licu mjesta, kao i to da je povrijeđeno još jedno lice, koje nije zatečeno na licu mjesta, koje se takođe preziva J. Taj J. je po njegovim saznanjima pobjegao sa lica mjesta i pronađen je u jednom butiku nedaleko od S.g. O svemu naprijed navedenom je sačinio službenu zabilješku, gdje je precizno navedeno sve što je zatečeno na licu mjesta. Svi tragovi koji su zatečeni na licu mjesta i koji su uočeni izuzeti su su dok je bio prisutan istražni sudija, a o naknadno nađenim tragovima isti je obavještavan, jer su oni nastavili pretragu šireg lica mjesta. Sjeća se da su narednog dana izvršili pregled i pretres unutrašnjosti objekta "J.S.", ali se ne sjeća da su za to imali naredbu od strane istražnog sudije. Nije dodirivao svojom rukom čaure pronađene na licu mjesta, sjeća se da su pronađene neke torbice, mobilni telefoni, a sjeća se i da je bilo nekih indetifikacionih dokumenata, pasoš – č., ali se ne sjeća gdje je to pronađeno. Nije gledao da li na susjednim lokalima imaju video kamere, ne zna da li postoji taj materijal niti da li je isti izuzet ako ga je bilo. Nakon odlazka istražnog sudije nastavili su širi pregled lica mjesta i pretragu tragova i to u pravcu kuda je pobjegao povrijeđeni nakon događaja, kuda su vodili tragovi krvi.</span>
</p>
<p class="p4"></p>
<p class="p4">
<span>Svjedok J.S. je objasnio da je dana 14.09.2007godine, pošao prema K., kada ga je oko 20,10h, dok se nalazio kod p. J., pozvala djevojka na telefon. Zaustavio se kod "R." pumpe da bi obavio telefonski razgovor, kada su mu se dvojica momaka obratila, tražeći da ih preveze do T. Jedan je bio krupnije građe i na gornjem dijelu nije imao odjeću - kasnije mu je objasnio da je majicom svezao crijevo na vozilu koje mu je puklo, dok je dolje na sebi imao farmerice, dok je drugi momak, koji je bio niži rastom bio obučen u šorts i majicu. Isti su mu objasnili da im se vozilo pokvarilo, a sjeća se da mu je krupniji momak davao 100€ govoreći da je to za gorivo. Kada su krenuli prema R., sjeća se da je započeo neki razgovor o pucnjavi koja se prethodni dan desila u B., te da je tom prilikom rekao da je bilo pucnjave između Z.D. i nekog r. Ti momci su mu rekli da o tome ne znaju ništa, a sjeća se da su pitali samo ko je učestovao u toj pucnjavi. Momku koji nije imao majicu, koji je sjedio na mjestu suvozača, je dao jednu majicu iz svog vozila. U R. su naišli na patrolu saobraćajne policije koja ih je zaustavila i od njih tražila isprave. Policajcima je pokazao svoju liču kartu, a isti su pitali i da li ljudi, koji su se nalazili u njegovim kolima imaju dokumenta. Pitao je te momke da li imaju dokumenta, na šta su mu ovi odgovorili da su ih zaboravili. Tada se policajcima obratio momak koji se nalazio na zadnjem sjedištu riječima "S., S." govoreći da zna nekog od policajaca. Taj momak je izašao sa njim iz vozila i rukovao se, ali ne sa policajcem kojeg je oslovljavao sa "S." već sa drugim policajcem. Nešto je pominjao službenu legitimaciju, da bi odmah potom sjeo za mjesto vozača njegovog vozila , upalio vozilo i otišao. Policajci su malo potrčali za tim vozilo, da bi ga nakon toga priveli u policiju. Tek kasnije je saznao da se momak koji je sjedio pored njega preziva Z., dok momka koji je sjedio na zadnjem sjedištu nije prepoznao.Vozilo je inače vlasništvo L.N., njegovog prijatelja, koji mu je dao vozilo V.Dž. reg.br..... na korišćenje.</span>
</p>
<p class="p4"></p>
<p class="p4">
<span>Da je vozilo V.Dž. reg.br...., krajem Avgusta mjeseca 2007.godine, dao na korišćenje J.S., objasnio je u svom iskazu svjedok oštećeni L.N. Kasnije je čuo šta se istom desilo nakon pucnjave u B., ali o tome nema nikakvih neposrednih saznanja.</span>
</p>
<p class="p4"></p>
<p class="p4">
<span>Zapisnikom o uviđaju istražnog sudije Višeg suda u Podgorici  Kri.br.642/07 od 14.09.2007.godine, konstatovano je da je istražni sudija dana 13.09.2007.godine oko 19h od strane službenika policije obaviješten da je u B. – S.g., ispred restorana "J.S.", došlo do upotrebe vatrenog oružja, te da je sa vršenjem uviđaja započeto u 21h. Dalje se u zapisniku o uviđaju konstatuje da je istražni sudija po dolasku na lice mjesta obaviješten da su u predmetnom događaju stradala dva lica i to: R.R. V. i S. A. a da su tjelesne povrede zadobili J.M.V. i J.R.Ž. Lice mjesta predmetnog događaja se nalazi u S.g. u B., ispred restorana "J.S.", na terasi tog restorana, do kojeg se dolazi kroz S.g. ulicama koje su namijenjene samo za kretanje pješaka. Restoran "J.S." nalazi se u kamenoj kući u čijem se prizemnom dijelu nalazi restoran sa kuhinjom a u spratnom dijelu nalazi se pet apartmana i jedna kancelarija, u koji dio se ide posebnim ulazom i stepeništem tako da taj dio nema unutrašnju vezu sa prizemnim tj. restoranskim dijelom objekta. Sa istočne strane objekta se nalazi terasa dužinom čitavog objekta a naprijed pored te terase prolazi staza koja vodi prema c. Sa sjeverne i južne strane objekta restorana "J.S." nastavlja se terasa restorana "H.M." , s tim što se terasa restorana "J.S." sastoji iz  dva nivoa čija je međusobna visinska razlika oko 80cm i koji su povezani sa pet stepenika na sredini terase, koji stepenici su u sastavu zida koji se proteže širinom čitave terase između ova dva njena dijela. Na terasi restorana "J.S.", i to na nižem dijelu nalazi se deset stolova sa po četiri stolice, na višem dijelu nalaze se četiri stola sa po četiri stolice, dok se na terasi restorana "H.M." nalazi četrnaest stolova sa po četiri stolice. </span>
</p>
<p class="p4"></p>
<p class="p4">
<span>Tijelo oštećenog R.V. nađeno je u sjedećem položaju u stolici, dok je tijelo oštećenog A.S. nađeno u ležećem položaju djelimično naslonjeno uz zid koji razdvaja dva dijela pomenute terase. Od materijalnih tragova koji se prostiru u bašti restorana "J.S.", terasi restorana "H.M.", na licu mjesta konstatovani su sledeći tragovi: u blizini tijela A.S. i R.V. pronađeni su projektili (označeni brojevima 3,10,11 i 36 na skici lica mjesta koja je sastavni dio zapisnika o uviđaju) kao i djelovi koji su nalik na djelove od projektila (označeni br. 4,5,7,8,25,35,51,52 i 56 skice lica mjesta); nađene su čaure od metaka ispaljenih iz vatrenog oružja kalibra 9mm ( br.6,9,12 skice Lm) te čaure 7,65mm ( br.14 i 15 skice Lm ) ; na gornjem dijelu terase restorana "J.S. "pronađene su čaure koje potiču od vatrenog oružja kalibra 9mm ( br.16,17,18,19,20,21,22,23 i 24 skice Lm); na terasi restorana "H.M." pronađen je projektil ( br.38 skice Lm) , dijelovi noktarice (br.39,40 i 41 skice Lm), dijelovi koji bi mogli poticati od projektila (br.57 skice Lm) stolice na kojima su vidljiva oštećenja od projektila (br.58 i 59 skice Lm), a na podmetačima - naslonima ovih stolica su konstatovana oštećenja; tragovi tamno crvene boje nalik na krv (br.60 i 61 skice Lm) te oštećenje na zidu lokala "H.M." (br.65 skice Lm); na zidu koji odvaja donji dio terase "J.S." koja vodi prema C. nalaze se oštećenja nalik na oštećenja nastala udarom projektila (br.50 i 64 skice Lm) pri čemu je mjesto označeno br. 50 iza leđa tijela oštećenog R.V.; na nižem dijelu terase restorana "J.S." konstatovani su tragovi tamno crvene boje nalik na krv (br.26,27,28 i 29 skice Lm) a nakon uklanjanja tijela oštećenih R.V. i A.S. nađeni su isti takvi tragovi (br.62 i 63 skice Lm); na istom dijelu terase pronađeni su mobilni telefoni (br.30,31,32 i 33 skice Lm) te jedna platnena torba pronađena na stolici nedaleko od tijela oštećenog R.V. (br. 34 skice Lm) kao i dio kaiša otkinut od te torbice (br.34/1 skice Lm); nakon uklanjanja tijela oštećenog R.V., na naslonu stolice na kojem se to tijelo nalazilo, konstatovano je oštećenje nalik na oštećenje od projektila; na stolici koja je bila između tijela oštećenog A.S. i stepeništa koje vodi prema višem nivou terase "J.S." konstatovana su oštećenja nalik na oštećenja od projektila (br.53, 54 i 55 skice Lm); na platou ispred p. C. i C. pronađen je stolnjak tamno crvene boje (br.37 skice Lm) dok je u unutrašnjosti restorana "J.S.", na rashladnoj vitrini, pronađena platnena torbica.</span>
</p>
<p class="p4"></p>
<p class="p4">
<span>Dalje se u zapisniku o uviđaju konstatuje  da je istražni sudija tokom vršenja uviđaja obaviješten da je kod objekta "P.", koji se nalazi preko puta h."M.", a ispred i unutar tog objekta nalaze tragovi crvene boje nalik na krv.</span>
</p>
<p class="p4"></p>
<p class="p4">
<span>Bliži izgled lica mjesta predmetnog događaja, materijalni tragovi konstatovani tokom vršenja uviđaja, vidljivi  su u fotoelaboratu, predstavljeni skicom lica mjesta,  što sve čini sastavni dio zapisnika o uviđaju  i izvještaja o kriminalističko tehničkom pregledu lica mjesta.</span>
</p>
<p class="p4"></p>
<p class="p4">
<span>Gore navedeni materijalni tragovi, konstatovani su i u službenoj zabilješci UP- PJ Budva br.02-240-100254 od 16.09.2007.godine. U navedenoj zabilješci se konstatuje i to da gornji nivo terase restorana "J.S." ima izlaz sa južne strane, da je na licu mjesta pored jednog od dva  beživotna  tijela muškaraca zatečena Đ.Lj., da je tu bila pristutna i Č.S., radnice lokala "H.M.", da je na licu mjesta i zatečeno lice koje je davalo znakove života i koje se predstavilo kao J.Ž. iz B., i tijelo ovog lica je bilo u položaju "na leđa", sa glavom okrenutom prema sjeverozapadu i nogama okrenutim prema jugoistoku. Dalje se u zabilješci konstatuje da je na licu mjesta pronađena jedna crna torba - pederuša, koja je skinuta sa povrijeđenog J.Ž., i u kojoj  su pronađeni pasoš na ime u. državljanina A.Š., i to u. pasoš i pasoš koji je izdat na njegovo ime u Č.      </span>
</p>
<p class="p4"></p>
<p class="p4">
<span>Iz Obdukcionog zapisnika S.br.158/07 od 14.09.2007.godine, sačinjenog od strane vještaka medicinske struke Dr D.Č., sud je utvrdio da je smrt oštećenog R.V. nasilna, i da je nastupila usljed iskrvavljenja iz rascjepa aorte, pluća, te iz raskidanih krvnih sudova, a sve duž kanala strijelnih rana, detaljno opisanih pod tačkama 3 i 4 navedenog nalaza, koje su nanešene projektilima ispaljenim iz ručnog vatrenog oružja. Dalje se u nalazu i mišljenju ovog vještaka, odnosno obdukcionom zapisniku, konstatuje da je: rana u lijevom podključnjačinom predjelu, (opisana pod tačkom 3 nalaza), ulazna rana prostrijeline, nanešena projektilom ispaljenim iz ručnog , vatrenog oružja, koja se kanalom nastavlja kroz meko tkivo, grudnu kost, ulazi u grudnu duplju, prolazi kroz tkivo desnog plućnog krila i završava izlaznom ranom u desnom podlopatičnom predjelu, opisanom pod tačkom 8 nalaza. Smjer kanala rane je kos: slijeva udesno, od naprijed unazad, odozgo nadolje; Da je rana na spoljašnjoj  strani lijevog ramena (opisana pod tačkom 4 nalaza) ulazna rana prostreline nanešena projektilom ispaljenim iz ručnog, vatrenog oružja, koja se kanalom rane nastavlja kroz meko tkivo lijevog ramena, lijevi rameni zglob, meko tkivo, IV rebro sa lijeve strane, lijevo plućno tkivo, aortu, desno plućno krilo, udara u IX rebro sa desne strane, odbija se i prolazi kroz prečagu kačeći jetru, i završava na dnu desne grudne duplje, na mjestu opisanom pod tačkom 24 nalaza, gdje je i nađen deformisani projektil. Smjer kanala ove rane je kos: slijeva udesno, odozgo nadolje; Da je rana na  prednjoj strani lijeve butine (opisana pod tačkom 5 nalaza) ulazna rana prostreline, nanešena projektilom ispaljenim iz ručnog, vatrenog oružja, koja se kanalom nastavlja lako nadolje i unazad kroz meko tkivo, i završava izlaznom ranom na spoljašnjoj strani lijeve butine (opisanom pod tačkom 9 nalaza). Smjer kanala ove rane je kos: zdesna ulijevo, od naprijed lako unazad i odozgo lako nadolje, u anatomskom položaju u noge; Da je rana u prednjoj strani lijeve butine, (opisana pod tačkom 6 nalaza) ulazna rana prostreline, nanešena projektilom ispaljenim iz ručnog, vatrenog oružja, koja se kanalom nastavlja lako unazad, horizontalno, kroz meko tkivo, i završava izlaznom ranom na spoljašnjoj strani lijeve butine, ( opisanom pod tačkom 10 nalaza). Smjer kanala rane je: zdesna ulijevo, od naprijed lako unazad, horizontalno u anatomskom položaju noge. Da je rana na nadlanenoj strani korijena malog prsta lijeve šake, (opisana pod tačkom 7 nalaza) ulazna  rana prostreline, nanešena projektilom ispaljenim iz ručnog, vatrenog oružja, koja se kanalom nastavlja kroz korijene zglobova malog i četvrtog prsta lijeve šake, i završava izlaznom ranom na dlanenoj strani lijeve šake(opisanom pod tačkom 11 nalaza). Smjer kanala ove rane  je: zdesna ulijevo, odozdo lako nagore i od nazad ka unaprijed, u anatomskom položaju ruke.  </span>
</p>
<p class="p4"></p>
<p class="p4">
<span>Na glavnom pretresu, vještak medicinske struke dr D.Č., je objasnila da je pod tačkama 2 i 3 zaključka obdukcionog zapisnika opisana jedna prostrelina i jedna ustrelina gdje je smjer kanala rane, koja ima ulaznu ranu u lijevom potiljačnom predjelu opisana pod tačkom 3 zapisnika, kos i to s lijeva udesno, od naprijed unazad i odozgo prema dolje, dok je smjer kanala ustreline, čija je ulazna rana u predjelu spoljašnje strane lijevog ramena (opisana pod tačkom 4 nalaza), kos, s lijeva udesno, odozgo nadolje, sa kojeg razloga se, po mišljenju ovog vještaka,  može pouzdano zaključiti da su usta predmetnog vatrenog oružja bila ulijevo i iznad ulaznih rana, odnosno, da je onaj koji je povrede nanosio bio ulijevo i iznad ramena, odnosno gornjeg dijela grudnog koša oštećenog R.V.. Vještak je dalje objasnio da je očigledno da su povrede u predjelu lijeve butine nastale brzo, jedna za drugom, a to zbog potpuno indentičnog smjera kanala, lokalizacije i drugih karakteristika, i po mišljenju ovog vještaka, može se pouzdano zaključiti da su usta predmetnog vatrenog oružja prilikom nanošenja ovih povreda bila s desna i iznad ulaznih rana. Nadalje, poredeći ostale dvije povrede, može se pouzdano zaključiti ili da je tijelo oštećenog R.V. u velikoj mjeri mijenjalo položaj prilikom zadobijanja dvije rane u predjelu grudnog koša, te dvije rane u predjelu butine, ili je osoba, ili osobe koje su nanosile povrede, djelovala sa različitih strana njegovog tijela. Vještak je dalje objasnio da je pod tačkom 16 obdukcionog zapisnika naveo da je rađena "proba", a u cilju utvrđivanja nitrata, odnosno barutnih čestica, oko i u početnom dijelu ulaznih rana i na svim ulaznim ranama, te da je dobijen negativni rezultat, ali što ne znači da barutnih čestica nije bilo na odjevnim predmetima. Prema izgledu rana, iste bi odgovarale ranama nanešenim iz daljine, a u sudsko-medicinskom smislu ulazne strijelne rane iz daljine su one gdje je rastojanje usta predmetnog vatrenog oružja od površine tijela veće od 70-80cm za vatrena oružja kratke cijevi, odnosno veće od 150cm za vatrena oružja duge cijevi. Za rane opisane pod tačkama 4 i 6 obdukcionog zapisnika, koje su promjera 7x8 mm, se po vještaku može reći da su nastale projektilom kalibra manjeg od 8mm, dok su rane opisane pod tačkama 3 i 5 obdukcionog zapisnika, koje su promjera do 20x10mm, nanešene pod izvjesnim uglom i moguće projektilom većeg kalibra. Sve navedene povrede nanešene su pojedinačnim projektilima, odnosno djelovalo je 5 projektila, odnosno najmanje 4 projektila jer je šaka pokretni dio tijela i ista se mogla nalaziti negdje ispred, odnosno u visini prethodno opisana ulaza 4 ustrelne rane. </span>
</p>
<p class="p4"></p>
<p class="p4">
<span>Iz Obdukcionog zapisnika S.br.190/07 od 14.09.2007.godine, sačinjenog od strane vještaka medicinske struke dr D.Č.</span><span class="s2">,</span><span> sud je utvrdio da je smrt oštećenog S.A. nasilna, i da je nastupila usljed iskrvavljenja iz rascjepa pluća, jetre i crijeva, te iz raskidanih krvnih sudova, a sve duž kanala strijelnih rana, (opisanih pod tačkama 3, 5 i 6 nalaza), koje su nanešene projektilima ispaljenim iz ručnog, vatrenog oružja. Dalje se u nalazu i mišljenju ovog vještaka, odnosno obdukcionom zapisniku, konstatuje da je: rana u lijevom dojkinom pazušnom predjelu, (opisana pod tačkom 3 nalaza) ulazna rana ustreline, nanešene projektilom ispaljenim iz ručnog, vatrenog oružja, koja se kanalom nastavlja kroz meko tkivo, IV rebro, lijevo plućno krilo, okrzava desno plućno krilo, prolazi kroz prečagu, ulazi u trbušnu duplju, prolazi kroz jetru, izlazi iz trbušne duplje i završava u mekom tkivu spoljašne strane desnog kuka, gdje je potkožno i nađen projektil ( što je opisano pod tačkom 11 nalaza). Smjer kanala ove rane je kos: slijeva udesno, odozgo nadolje, od nazad lako prema naprijed, u anatomskom položaju tijela; Da je rana u prednjoj lijevoj strani, (opisana pod tačkom 4 nalaza) ulazna rana prostreline, nanešena projektilom ispaljenim iz ručnog, vatrenog oružja, koja se kanalom rane nastavlja kroz meko tkivo prednjeg trbušnog zida i završava na prednjoj desnoj strani trbuha, izlaznom ranom (opisanom pod tačkom 13 nalaza), dužine kanala  oko 19cm. Smjer kanala ove rane je: slijeva udesno, lako odozgo nadolje, poprečno; Da je rana na spoljašnoj strani lijevog kuka, (opisana pod tačkom 5 nalaza) ulazna rana ustreline, nanešena projektilom ispaljenim iz ručnog, vatrenog oružja, koja se kanalom nastavlja kroz meko tkivo butine, kroz karličnu kost, ulazi u trbušnu duplju, prolazi kroz vijuge tankog i debelog crijeva, udara u unutrašnju stranu desne karlične kosti praveći olučasti defekt gdje je i nađen projektil, u fekalnom sadržaju (što je opisano pod tačkom 41 nalaza). Smjer kanala rane je kos: slijeva udesno, odozdo nagore, bočno, u anatomskom položaju tijela; Da je rana na spoljašnoj strani lijevog kuka, (opisana pod tačkom 6 nalaza) ulazna rana prostreline, nanešena projektilom ispaljenim iz ručnog, vatrenog oružja, koja se kanalom nastavlja kroz meko tkivo butine, ulazi u trbušnu duplju, prolazi kroz vijuge crijeva i završava na prednjoj desnoj strani trbuha, izlaznom ranom (opisanom pod tačkom 12 nalaza). Smjer kanala ove rane je: slijeva udesno, odozdo nagore, lako od nazad ka naprijed, u anatomskom položaju tijela; Da je rana na spoljašnoj strani desne podlaktice (opisana pod tačkom 7 nalaza) ulazna rana prostreline, nanešena projektilom ispaljenim iz ručnog, vatrenog oružja, koja se kanalom nastavlja kroz meko tkivo podlaktice, i završava na nadlanenoj strani desne podlaktice, izlaznom ranom (opisanom pod tačkom 14 nalaza). Smjer kanala ove rane je: zdesna ulijevo, odozgo nadolje, od naprijed prema nazad, u anatomskom položaju ruke; Da je rana u unutrašnjoj strani lijeve butine, (opisana pod tačkom 8 nalaza) ulazna rana prostreline, nanešena projektilom ispaljenim iz ručnog, vatrenog oružja, koja se kanalom nastavlja kroz meko tkivo butine, potom mošnica i završava na zadnjoj lijevoj strani mošnica, izlaznom ranom (opisanom pod tačkom 15 nalaza). Smjer kanala ove rane je kos: od nazad prema naprijed, odozdo prema gore, skoro vertikalno; Da je rana na spoljašnoj strani lijevog koljena (opisana pod tačkom 9 nalaza) ulazna rana prostreline, nanešena projektilom ispaljenim iz ručnog, vatrenog oružja, koja se kanalom rane nastavlja kroz meko tkivo, čauru koljenog zgloba i završava na prednje unutrašnjoj strani lijeve butine, izlaznom ranom (opisanom pod tačkom 16 nalaza). Smjer kanala ove rane je kos: slijeva udesno, odozdo nagore i lako od nazad prema naprijed, u anatomskom položaju noge; Da je rana na unutrašnjoj strani desne potkoljenice, (opisana pod tačkom 10 nalaza) ulazna rana prostreline, nanešena projektilom ispaljenim iz ručnog, vatrenog oružja, koja se kanalom nastavlja kroz čauru koljenog zgloba i završava na spoljašnoj strani desnog koljena, izlaznom ranom (opisanom pod tačkom 17 nalaza). Smjer kanala ove rane je kos: slijeva udesno, odozdo nagore, bočno; Da su povrede opisane pod tačkama 18 i 19 nalaza projektilna okrznuća; Da je povreda (opisana pod tačkom 20 nalaza) rana razderina,  dok su pod tačkom 21 nalaza opisane ugljotine, a pod tačkom 22 je opisan krvni podliv, i iste su nastale  djelovanjem tupog mehaničkog oruđa.</span>
</p>
<p class="p4"></p>
<p class="p4">
<span>Na glavnom pretresu vještak medicinske struke dr D.Č., je objasnila da se pouzdano može tvrditi da su povrede opisane pod tačkama 2,3,4,5,8 i 9 zaključka obdukcionog zapisnika nastale dok su se usta predmetnog vatrenog oružja nalazila sa lijeve strane u odnosu na tijelo oštećenog S.A., a koji je položaj tijelo zauzimalo vještak se precizno nije mogao izjasnit. Vještak je dalje objasnio da je pod tačkom 30 obdukcionog zapisnika navedeno da je rađena "difaletimenska proba" te da je sa materijalom iz okoline i početnog dijela kanala rane na prednjoj lijevoj strani trbuha (opisane pod tačkom 4 zapisnika) vještak našao slabo pozitivan rezultat, odnosno 3 plavkaste čestice, što po njegovom mišljenju predstavlja relativnu blizinu. Visinska razlika između rana opisanih pod tačkama 8 i 15, odnosno ulazne rane na unutrašnjoj strani lijeve butine i izlazne rane na zadnjoj lijevoj strani mošnica iznosi 5cm, naime, ulazna rana je na 90cm a izlazna na 95cm iznad ravni tabana.</span>
</p>
<p class="p4"></p>
<p class="p4">
<span>Vještak sudsko medicinske struke je na glavnom pretresu održanom u dane 30.04.2012. i 17.09.2012. godine ostala u svemu što je navela u obdukcionim zapisnicima i na ranijim glavnim pretresima koji su održani prije ukidne odluke, te je  kroz odgovore na postavljena pitanja dodatno pojasnila razliku izmedju strijelnih rana nanijetih vatrenim oružjem iz daljine, kao i onim iz relativne i apsolutne blizine, te razlozima zbog kojih u odnosu na te rane može na tijelu izostati prisustvo nitrata, te potrebu da se o udaljenosti ispaljenih projektila u tom slučaju izjašnjavaju vještaci hemijske struke. Nadalje je naglasila da se</span><span class="s3"> </span><span>na osnovu analize ulaznih i izlaznih rana kod prostrelina, te ulaznih rana i mjesta pronalaska projektila kod ustrelina pouzdano može utvrditi smjer strijelnog kanala kroz tijelo, a što je sve i navedeno u zaključku obdukcionog zapisnika, s tim što je naglasila da se sve mjere prilikom obdukcije podrazumijevaju u anatomskom položaju tijela a to je položaj kada čovjek stoji u stavu mirno sa rukama spuštenim niz tijelo, palcima šaka okrenutim upolje, sastavljenim petama i blago raširenim stopalima. S obzirom na visinu ulazne rane, opisane pod tačkom 5 i 6 nalaza, gdje je ulazna rana povrede pod tačkom 5 na 98 cm iznad ravni lijeve pete, a ona pod brojem 6 na 97 cm iznad ravni lijeve pete, te da je kod rane broj 5 projektil nađen na visočijem nivou od ulazne rane, kao i da je izlazna rana kod prostreline čiji je ulaz rana broj 6 takođe na visočijem nivou od ulazne (109 cm), ona je izvela zaključak, da je smjer strijelnog kanala kroz tijelo morao biti s lijeva u desno i odozgo prema gore, ukoliko se nalazio u stojećem položaju. </span>
</p>
<p class="p4"></p>
<p class="p4">
<span>Strijelne rane čiji su ulazi opisani pod tačkama 8, 9 i 10 obdukcionog nalaza nalaze se u predjelu nogu, rane u zaključku 8 i 9 pružaju se s lijeve strane potkoljenica na gore i u desno, rana čiji je ulaz na unutrašnjoj strani lijeve butine pruža se prema naprijed, na gore i skoro vertikalno, pa takav smjer ukazuje da povrede vjerovatno nijesu nastale dok se A.S. nalazio u stojećem položaju. </span>
</p>
<p class="p4">
<span>Povrede kod pok. A.S. koje su opisane pod tačkama 20, 21 i 22 obdukcionog nalaza su povrede nanesene tupinom mehaničkog oruđa pa je pod tačkom 20 opisana rana razderina u lijevom tjemenom predjelu, pod tačkom 21 oguljotine i to u lijevom čelnom predjelu, u desnom čelnom predjelu i nabradku sa lijeve strane kao i na desnom laktu a povrede pod tačkom 22, odnosno radi se o jednoj povredi je krvni podliv koji se nalazi na spolašnjoj strani lijeve butine. Sve ove povrede mogle su nastati mehanizmom udarcima tupim sredstvom, a ne može se isključiti ni mehanizam pada na tupu podlogu kod mekih povreda. </span>
</p>
<p class="p4"></p>
<p class="p4">
<span>Nadalje je pojasnila da su sve povrede kod A.S. u predjelu tijela nanesene sa lijeve strane, s tim što jedna ima upadljivo kos smjer - strm, i po  njenom mišljenju  dvije prostreline u predjelu koljena, sa svojim smjerom ukazuju  da je morao biti u ležećem položaju. Posebno je naglasila da kod pokojnog A. S. postoje četiri strijelne rane koje su konkretno ugrožavale život i dovele do smrti, a to su one koje imaju ulaze opisane pod tačkama 3, 4, 5 i 6 nalaza, odnosno rana u lijevom dojkinom pazušnom predjelu, na prednjoj lijevoj strani trbuha, na spoljašnoj strani lijevog kuka i druga rana na spoljašnjoj strani lijevog kuka. Prilikom zadobijanja ovih povreda tijelo pokojnog A.S. bilo je okrenuto svojom lijevom bočnom stranom ustima predmetnog vatrenog oružja i moguće je da je mijenjalo položaj, u smislu savijanja i slično.</span>
</p>
<p class="p4">
<span>Strijelna rana - prostrelina kod pok. A.S., koja je opisana pod tačkom VII zaključka, ima ulaznu ranu na unutrašnjoj strani lijeve butine sa zadnje strane na 90 cm iznad ravnih tabana i navedena je pod tačkom 8 obdukcionog zapisnika, a izlaznu ranu na zadnjoj lijevoj strani mošnica na 95 cm iznad ravnih tabana i navedena je pod tačkom 15 nalaza.</span>
</p>
<p class="p4">
<span>Smjer kanala ove rane je od nazad prema naprijed i odozgo prema dole skoro vertikalno, što bi značilo da je skoro nemoguće nanijeti ovu povredu ukoliko bi se pokojni A.S. nalazio u stojećem položaju, jer bi usta predmetnog vatrenog oružja morala biti mnogo ispod ulazne rane, na je zato takvu ranu moguće zadobiti u ležećem položaju ili u nekom savijenom položaju.</span>
</p>
<p class="p4">
<span>Teoretski su moguće obje varijante, ali na osnovu svega približnija je varijanta da je padao. Na osnovu svih sudsko medicinskih parametara, a prije svega na osnovu lokalizacije, smjera kanala, ova rana je različita u odnosu na sve ostale, po lokalizaciji, visini i ostalom.</span>
</p>
<p class="p4">
<span>U konkretnom slučaju, samo na osnovu izgleda ulazne rane nije se moglo  odrediti da li je nanijeta iz blizine ili daljine, pojašnjavajući da se sudsko medicinsko vještačenje daljine iz koje je ispaljen projektil iz vatrenog oružja odredjuje na osnovu izgleda ulazne rane i  prisustva barutnih čestica, a ponekad i na osnovu balističkog vještačenja, odnosno ugla pod kojim je projektil ušao.  Takodje je pojasnila da ulazna rana koja se nalazi na zadnjoj unutrašnjoj strani lijeve butine, a izlazna na mošnicama sa zadnje lijeve strane, ukazuje da je projektil došao sa zadnje strane tijela A.S. a ne sa prednje strane. Takodje je u vezi tačke 4. i 30 obdukcionog nalaza pok. S.A., dodatno pojasnila, da je primjenom difenijalinske probe, sa materijalom uzetim iz okoline i početnog dijela kanala rane opisane pod tačkom 4 nalaza, našla slabo pozitivan rezultat, odnosno tri plavkaste čestice koje se ovom probom tumače kao nesagorele barutne čestice, odnosno kao tragovi barutne eksplozije, u konkretnom slučaju vrlo slabo izražene. </span>
</p>
<p class="p4">
<span>Tragovi baruta oko ili u ulaznoj rani vidjaju se ukoliko su usta predmetnog vatrenog oružja na rastojanju manjem od 50 do 90 cm od tijela, odnosno manje od 150 cm od tijela, ukoliko su u pitanju oružja duge cijevi. Opisujući kanal pod tačkom III zaključka, nije se izjašnjavala da li se radi o  blizini, jer je smatrala da je to u domenu vještaka hemijske struke.</span>
</p>
<p class="p4">
<span>Nakon što joj je od strane branioca B.B. predočeno izjašnjenje sa zapisnika o glavnom pretresu od 02.10.2009. godine na kojem se izjasnila da se nalaze barutne čestice u i okolini rane, te da se  radilo o rastojanju od 50 - 70 cm, a da je naknadno definisala to rastojanje na 50-90 cm, ona je odgovorila da mnogobrojne knjige sudske medicine navode da je kraj relativne blizine za pištolje i revolvere 50 cm, ali da neke knjige, a posebno neposredno iskustvo i saradnja sa vještacima hemijske struke, koji vrše probna opaljenja, dozvoljavaju mogućnosti i do 100 cm, u zavisnosti od vrste i kalibra predmetnog pištolja.</span>
</p>
<p class="p4"></p>
<p class="p4">
<span>Kada se radi o tački 24 obdukcionog nalaza koji se odnosi na obdukciju tijela R. i pronadjenog deformisanog projektila u desnoj grudnoj duplji iznad jetre, ona je pojasnila da se isti povezuje sa tačkom 4 koja se nalazi na spoljašnjoj strani lijevog ramena i da se radi o ustrelini.</span><span class="s3"> </span><span>Povreda čija je ulazna nana na lijevom ramenu je bezuslovno smrtonosna povreda, jer je projektil prošao kroz pluća i aortu, prečagu i jetru, ali ni ova povreda, zbog same svoje prirode ne bi morala trenutno dovesti do klonuća tijela, jer je  potrebno izvjesno vrijeme da dođe do takvog krvarenja koje dovodi do "klonuća", ali se klonulost tijela ne može ni isključiti kao rezultat bola isl. Apsolutno je isključila  mogućnost da je rana na lijevom ramenu R. mogla nastati rikošetom projektila, a to iz razloga što je rana približno kružnog oblika, pa je projektil deformisan zato što je na svom putu više puta naišao na kosti i to najprije na kosti lijevog ramenog zgloba koje su opisane pod tačkom 28 koje su potpuno razorene, a upravo u tom zglobu se nalaze velike kosti, kao što je glava nadlaktne kosti i dio lopatice i ključnjače i radi se o drugom po veličini zglobu čovjekovog tijela. Nadalje je pojasnila, da se ne može raditi o rikošetu i zato što taj rikošetirani projektil ne bi imao snage da prođe kroz čauru ramenog zgloba, pa potom kroz tri kosti ramenog zgloba, a onda i kroz četvrto rebro sa lijeve strane, te i kroz deveto rebro sa desne strane, ne uzimajući u obzir putanju kroz meka tkiva i organe</span>
</p>
<p class="p4">
<span>U vezi strijelne rane opisane pod tačkom 4 kod R., čiji se ulaz nalazi na lijevom ramenu, kao i ulazne rane opisane pod tačkom 3 kod S.A., koja se nalazi u lijevom dojkinom predjelu, ona je naglasila da su nastale, ukoliko su se nalazili u stojećem položaju sa veće visine, nego što su ulazne rane i po njenom mišljenju sa gornje terase restorana "J.S.". </span>
</p>
<p class="p6"></p>
<p class="p4">
<span>Takodje je vještak sudsko medicinske struke prof. dr Č.D. naglasila, da  na  osnovu rasporeda strijelnih rana i smjerova strijelnih kanala kod R. V. proizilazi da je isti ili mijenjao položaj u odnosu na osobu koja puca, ukoliko se radi o jednoj osobi, ili je ta osoba mijenjala položaj u odnosu na tijelo R. ili je bilo više osoba koje nanose povredu.</span>
</p>
<p class="p6"></p>
<p class="p4">
<span>Na posebno interesovanje predstavnika oštećene porodice, ona je pojasnila, da je u predjelu lijeve šake pokojnog R.V. ustanovljena jedna prostrelina koja ima ulaznu ranu u predjelu nadglavene strane korijena maloga prsta koja je opisana pod tačkom 7 obdukcionog nalaza, a izlaznu ranu na dlanenoj strani lijeve šake nešto iznad korijena IV prsta koja je opisana pod tačkom 11 obdukcionog nalaza i pod tačkom VI zaključka istog nalaza. To znači da je smjer strijelnog kanala, u anatomskom položaju šake, s desna ulijevo odozdo lako na gore i od nazad ka naprijed, ali s obzirom da je ruka pokretni dio tijela, to je mogao biti bilo koji položaj u kome bi korijen malog prsta lijeve ruke bio okrenut ustima predmetnog vatrenog oružja. Kada se radi o redosledu nanošenja povreda i kod R. i kod A., se nije mogla konkretno izjasniti, nego je za pok. R. naglasila da su strijelne povrede nanesene iz dva različita smjera - one u predjelu grudnog koša sa lijeva udesno i nadole, a one u predjelu lijeve butine sa desne strane. </span>
</p>
<p class="p4"></p>
<p class="p4">
<span>Iz medicinske dokumentacije na ime oštećenih J.Ž. i J.V., te nalaza i mišljenja vještaka medicinske struke dr K.N. od  03.08.2008. godine, proizilazi da je u predmetnom događaju: oštećeni J.V. zadobio prostrijelnu ranu u predjelu zadnje strane lijeve potkoljenice, sa otvorima prostrijeline u gornjem i donjem dijelu zadnje strane lijeve potkoljenice, da se kanal prostrijeline pružao kroz kožu i potkožna meka tkiva u predjelu zadnje strane lijeve potkoljenice, koja povreda, u vrijeme nanošenja, predstavlja laku tjelesnu povredu i ista je nanešena projektilom ispaljenim iz ručnog vatrenog oružja; da je J.Ž. zadobio sljedeće tjelesne povrede a) ustrijelnu ranu u predjelu prednje - unutrašnje strane lijeve nadkoljenice u donjoj trećini sa otokom donjeg dijela nadkoljenice i većim krvnim podlivom u predjelu spoljašnje strane lijeve nadkoljenice u donjoj trećini. Ulazni otvor ustrijeline se nalazio u predjelu prednje-unutrašnje strane lijeve nadkoljenice u donjoj trećini, i isti se kanalom nastavljao kroz kožu i potkožno meko tkivo u predjelu prednje-unutrašnje strane lijeve nadkoljenice u donjoj trećini, donji okrajak lijeve butne kosti (višestruki otvoren prelom donjeg okrajka lijeve butne kosti sa prisustvom više metalnih opiljaka na mjestu preloma) i završavao se u potkožnom mekom tkivu u predjelu - spoljašne strane lijeve nadkoljenice u donjoj trećini, gdje se na dnu kanala i nalazio projektil, a pravac kanala ustrijeline je sdesna ulijevo b) dvije prostrijelne rane u predjelu prednje strane desne nadkoljenice u gornjoj trećini, jedna iznad druge, čiji kanali su zahvatali kožu i podkožno meko  tkivo u predjelu prednje strane desne nadkoljenice u gornjoj trećini c) prostrijelnu ranu u desnom preponskom predjelu , sa ulaznim otvorom u desnom preponskom predjelu i sa izlaznim otvorom u predjelu lijeve bočne strane mošnica, te sa ranom u desnom preponskom predjelu. Kanal ove prostrijeline se od ulaznog do izlaznog otvora pružao kroz kožu i podkožno meko tkivo u desnom preponskom predjelu i u predjelu mošnica, do lijeve bočne strane mošnica, gdje se i nalazio izlazni otvor prostrijeline, kao i kroz kožu i podkožno meko tkivo u desnom preponskom predjelu, a pravac kanala prostrijeline je slijeva udesno d) ustrijelnu ranu u predjelu strane desne podkoljenice u donjoj trećini, iznad desnog skočnog zgloba, ulazni otvor ove ustrijeline se nalazio u predjelu prednje strane desne podkoljenice u donjoj trećini, iznad desnog skočnog zgloba i produžavao se kanalom kroz kožu i podkožno meko tkivo u predjelu prednje strane desne podkoljenice u donjoj trećini i završavao se u podkožnom mekom tkivu u predjelu prednje strane desnog skočnog zgloba, gdje se, na dnu kanala i nalazio projektil, a pravac kanala ustrijeline je odozgo nadolje e) zastrijelinu (tangencionalna strijelna rana) u predjelu desne bočne strane grudnog koša, u desnom dojkinom predjelu, čiji kanal  je zahvatao kožu i podkožno meko tkivo u predjelu desne bočne strane grudnog koša, u desnom dojkinom predjelu. Ove navedene povrede koje je zadobio J.Ž. predstavljaju u vrijeme nanošenja, skupno procijenjeno, tešku tjelesnu povredu i nanešene su dejstvima projektila ispaljenih iz ručnog vatrenog oružja.</span>
</p>
<p class="p4"></p>
<p class="p4">
<span>Na glavnom pretresu koji je prethodio ukidnoj odluci vještak medicinske struke dr K.N. je objasnio, u odnosu na povrede koje je zadobio J.V., da je u istoriji bolesti za istog konstatovano "sa stražnje lijeve potkoljenice dvije 1.c.rane-proksimalno i distalno, po tipu prostrelnih rana", koji nalaz sa stanovišta medicinske doktrine nije dobar, jer se dvije rane opisuju kao različite rane a radi se zapravo o ulaznom i izlaznom otvoru prostreline. Iz medicinske dokumentacije se ne može utvrditi koja rana je bila ulazna, a koja izlazna, i jedino što se može utvrditi je da su otvori bili u gornjem i donjem dijelu zadnje strane lijeve potkoljenice. Pravac kanala ove rane je bio ili odozgo na dolje ili odozdo na gore, a navedena povreda se kvalifikuje kao laka tjelesna povreda.</span>
</p>
<p class="p4"></p>
<p class="p4">
<span>U odnosu na povrede koje je zadobio oštećeni J.Ž., isti vještak je objasnio, imajući u vidu činjenice notirane u medicinskoj dokumentaciji kao i na osnovu dopisa Specijalne bolnice R., koji nije imao u vidu prilikom prvobitnog vještačenja, da je prostrelna rana sa ulaznim otvorom u desnom preponskom predjelu i sa izlaznim otvorom u predjelu lijeve bočne strane mošnica nanešena projektilom koji je, kada je izašao iz mošnica, ponovo ušao u tijelo oštećenog u lijevom preponskom predjelu, nastavio kanalom do unutrašnje strane gornjeg okrajka lijeve butne kosti, gdje je na rengenskom snimku uočeno "slobodno metalno strano tijelo dimenzija 18x10mm". Navedene rane-prostrelina i ustrelina, se kvalifikuju pojedinačno kao lake tjelesne povrede, i pravac kanala tih rana je sa desna u lijevo. U odnosu na ostale povrede, ovaj vještak je objasnio, da je na rengenskom snimku uočeno više metalnih opiljaka u predjelu preloma lijeve butne kosti u donjoj trećini, a da je notirana i dimenzija jednog metalnog slobodnog tijela veličine 21x22mm dok je takođe na rengenskom snimku sa prednje strane desnog skočnog zgloba opisano slobodno metalno strano tijelo dimenzija 18x10mm. Vještak je dalje objasnio da je ustrelna rana u predjelu donje trećine lijeve nadkoljenice nanešena posebnim projektilom u odnosu na sve ostale povrede, te da se na osnovu medicinskih podataka iz medicinske dokumentacije ne može utvrditi pravac kanala dvije prostreline u predjelu prednje strane desne nadkoljenice u gornjoj trećini. Povrede koje je zadobio J. Ž. u svom zbiru predstavljaju tešku tjelesnu povredu. </span>
</p>
<p class="p4"></p>
<p class="p4">
<span>Kako je nalaz vještaka dr K.N. ocjenjen kao nepotun i nejasan, a kako vještak ni na pretresu nije uspio dati tražena pojašnjenja i dopunu nalaza, to je u smislu člana 126 tada važećeg ZKP-a određeno novo vještačenje radi utvrđivanja vrste i težine povreda koje su zadobili oštećeni Ž.J. i V.J.</span>
</p>
<p class="p4"></p>
<p class="p4">
<span>Nalazom i mišljenjem vještaka medicinske struke dr M.K., od 05.11.2009. godine, u odnosu na vrstu i težinu povreda koje su zadobili oštećeni J.Ž. i J.V., je konstatovao sledeće: </span>
</p>
<p class="p4"></p>
<p class="p4">
<span>-  Da se može reći da je, povreda koju je zadobio J.V., a radi se o dvije rane na stražnoj strani lijeve podkoljenice, nanešena u momentu kada se stražnji dio lijeve potkoljenice nalazio okrenut prema otvoru usta cijevi, ali i ne da li sa desne ili lijeve strane u odnosu na otvor usta cijevi. Po ovom vještaku, ova povreda je mogla biti nanešena u momentu kada se oštećeni u odnosu na otvor usta cijevi nalazio najvjerovatnije u stojećem položaju, ali se, imajući u vidu "manjkavu" medicinsku dokumentaciju ne može isključiti i neki drugi položaj. Navedena povreda je nanešena jednim projektilom iz vatrenog oružja i radi se o lakoj tjelesnoj povredi;   </span>
</p>
<p class="p4"></p>
<p class="p4">
<span>- Da se može sa vjerovatnoćom reći da je,  kod oštećenog J.Ž., postojala jedna ustrelna povreda u predjelu unutrašnje strane lijeve nadkoljenice u donjoj trećini, da je projektil imao smjer prema nazad, od desna u lijevo, što znači da je otvor usta cijevi bio okrenut prema unutrašnjoj strani lijeve nadkoljenice a da je osoba koja je tu povredu zadobila bila u stojećem stavu i u raskoraku. Zatim, dvije prostrelne povrede u predjelu desne nadkoljenice u  gornjoj trećini, jedna iznad druge, da je postojala i rana - strijelna u desnom preponskom dijelu i da je to najvjerovatnije takođe prostrelina sa izlaznom ranom u predjelu desne mošnice a da je projektil prošao kroz kožu i podkožno tkivo. Da je u predjelu desne podkoljenice u donjoj trećini ulaz ustrelne površine iznad skočnog zgloba, gdje je i nađen projektil, pa je smjer ove ustreline odozgo prema dolje. Da je strijelna povreda u predjelu desne bočne strane grudnog koša zastrelna povreda koja zahvata samo kožu i potkožno tkivo i smjer iste se ne može odrediti. Sumirajući sva oštećenja na tijelu povrijeđenog J.Ž., ovaj vještak je konačno zaključio, da je postojalo više povreda-ukupno 6, od kojih dvije ustreline (unutrašnja strana lijeve nadkoljenice i u predjelu lijeve podkoljenice), tri prostreline i jedna zastrelina. Vještak je dalje objasnio da se samo za ustreline može reći kakvi su bili strijelni kanali i to u obje: od gore prema dolje - a to znači da je u momentu nanošenja tih povreda otvor usta cijevi bio usmjeren lagano prema dolje a povrijeđeni se nalazio u lagano bočno prema otvoru usta cijevi. U odnosu na prostreline i zastreline vještak je objasnio da se može reći da se povrijeđeni nalazio bočno okrenut prema otvoru usta cijevi, a da bi odgovor na pitanje da li je bio okrenut lijevom ili desnom stranom bilo samo nagađanje. Takođe, vještak smatra i da su sve prostreline kao i zastrelina nanešene u momentu kada je povrijeđeni bio u stojećem stavu. Konačno, vještak je naveo da je ustrelna povreda u predjelu lijeve nadkoljenice sa oštećenjem kosti na više mjesta teška tjelesna povreda,  da su ostale povrede svaka zasebno laka tjelesna povreda, te da u svom zbiru ove povrede predstavljaju tešku tjelesnu povredu.  </span>
</p>
<p class="p4"></p>
<p class="p4">
<span>U nalazu i mišljenju vještaka balističara M.M. (br. nalaza 2882-1/07), se konstatuje da su na balističko vještačenje dostavljena dva deformisana projektila, koja su izvađena iz tijela oštećenog J.Ž., bliže prikazana na slikama u zapisniku o vještačenju, koji projektili po vještaku balističaru pripadaju, i to: deformisani projektil sa slike 1 nalaza, mase 9,9g pripada revolverskoj municiji kalibra .357 MAGNUM, dok deformisani projektil sa slike 2 nalaza, mase 7,65,  pripada pištoljskoj municiji kalibra 7,62 mm.  </span>
</p>
<p class="p4"></p>
<p class="p4">
<span>Nalazom i mišljenjem vještaka balističara M.M. od 19.09.2007.godine, br.nalaza 2882/07, je konstatovano da je na vještačenje dostavljeno 14 čaura izuzetih sa lica mjesta predmetnog događaja, 8 projektila (od kojih je 5 nađeno na licu mjesta 3 dostavljena sa obdukcije), i dijelovi projektila, takođe pronađenih na licu mjesta predmetnog događaja. Nakon izvršenog vještačenja, vještak je u mišljenju konstatovao da su sporne čaure ispaljene iz 3 pištolja, i to: 12 čaura koje pripadaju pištoljskoj municiji kalibra 9mm iz dva pištolja kalibra 9mm, i to iz jednog pištolja 5 a iz drugog 7 čaura; dvije čaure koje pripadaju pištoljskoj municiji kalibra 7,65mm iz jednog pištolja kalibra 7,65mm. Da su projektili nađeni na licu mjesta (5 komada) i  projektili dostavljeni sa obdukcije (3 komada) ispaljeni iz dva pištolja i jednog revolvera, i to: projektili označeni sa br.3,11,36, kako je to predstavljeno skicom lica mjesta, te projektil označen br.3(obdukcija A.S.), pripadaju pištoljskoj municiji kalibra 9mm i ispaljeni su iz jednog pištolja kalibra 9mm; projektil označen sa br.10 na skici lica mjesta, projektil označen br.1(obdukcija oštećenog R.V.) i projektil označen br.2(obdukcija oštećenog S.A.) pripadaju pištoljskoj municiji kalibra 9mm i ispaljeni su iz drugog pištolja kalibra 9mm; te da projektil označen br.38 na skici lica mjesta pripada revolverskoj municiji kalibra .357 Magnum.     </span>
</p>
<p class="p4"></p>
<p class="p4">
<span>U odnosu  na predhodni nalaz i mišljenje, u nalazu i mišljenju M21/09 od 04.11.2009. godine vještak balističar M.M. je konstatovao da je na vještačenje dostavljeno 11 projektila, od čega jedan projektil kalibra 9mm potiče sa obdukcije oštećenog R.V., dva projektila kalibra 9mm sa obdukcije S.A., a dva sa hiruške operacije oštećenog J.Ž. od čega jedan  pripada pištoljskoj municiji kalibra 7,65mm a drugi revolverskoj municiji kalibra .357 MAGNUM. Takođe, jedan projektil koji je pronađen na licu mjesta predmetnog događaja, prikazan na skici lica mjesta pod br.35, pripada pištoljskoj municiji kalibra 9mm. Vještak je dao zaključak da su od dostavljenih 11 projektila 3 projektila kal. 9mm ispaljeni iz jednog pištolja, 5 projektila kal. 9mm ispaljeni iz drugog pištolja, da je 1 projektil kal. 7,65mm i da su 2 projektila kal. 357 MAGNUM, dok ostali djelovi projektila koji su dostavljeni na vještačenje namaju dovoljno karakteristika na osnovu kojih bi se izvršila indetifikacija istih. Nadalje, vještak je u nalazu konstatovao da dostavljene čaure i projektili potiču iz 3 pištolja i jednog revolvera, i to: dva pištolja kalibra 9mm, jednog pištolja kalibra 7,65mm i jednog revolvera kalibra 357 MAGNUM, s tim što prilikom ispaljenja čaure kod revolvera ostaju u dobošu, dok su opšte karakteristike pištolja da izbacaju čaure u desnu stranu po uglom od oko 90 stepeni u odnosu na pravac pucanja. Prilikom pucanja iz ispružene ruke normalnim držanjem pištolja, kod "Zastavinih“  pištolja kal. 9mm to rastojanje najčešće iznosi, kod modela 99 oko 2m, dok je kod modela 88 to rastojanje oko 4m, a kod pištolja kalibra 7,65mm rastojanje na kojem padaju čaure najčešće iznosi oko 3-do-4m.</span>
</p>
<p class="p4"></p>
<p class="p4">
<span>Izjašnjavajući se u odnosu na fotodokumentaciju iz spisa predmeta na kojoj su prikazane slike optuženih koji u rukama drže pištolje, vještak balističar je u nalazu naveo da se uočava da figurišu ukupno 4 pištolja od kojih se, zbog karakterističnih detalja, prepoznaje pištolj "C.Z." kalibra 7,65mm koji je niklovan (hromiran), dok je crni veći pištolj koji figuruše na više fotografija istog oblika kao pištolj "C.Z." model 99.</span>
</p>
<p class="p4"></p>
<p class="p4">
<span>U odnosu na putanje projektila i pozicije  sa kojih je pucano, a imajući u vidu poznate podatke dobijene hemijskim vještačenjem (da su sva oštećenja na garderobi oštećenih nastala sa rastojanja većeg od 90cm), obdukcentskim izvještajima (kojim su utvrđene putanje projektila kroz tijela oštećenih R.V. i S.A.), te definisanih pozicija na kojima su nađene čaure, projektili i tijela stradalih R. i S. (prikazano na skici lica mjesta), vještak je u nalazu objasnio da, na osnovu fiksiranih pozicija oštećenih R. i S. na skici lica mjesta, kao i pretpostavke da su i ostali oštećeni bili u njihovoj neposrednoj blizini, usvaja pretpostavku da je paljba bila skoncentrisana prema tom prostoru, i ovu pretpostavku podržavaju fiksirane pozicije projektila na licu mjesta. Vještak je dalje objasnio da odstupanje od ovog prostora jesu fiksirana oštećenja na terasi lokala "H.M." br.58,59 i 65 (skice lica mjesta), projektil br.38 (skica Lm) kao i oštećenjem br.64 (skica Lm) na horizontalnoj površini pregradnog zida. U prilogu nalaza i mišljenja, na skicama br.1,2 i 3 pojedinačno, a na skici br. 4 zbirno, su date moguće pozicije, označene tačkastim linijama, sa kojih pucanjem u pravcu određenog prostora čaure i projektili mogu zauzeti fiksirane pozicije.</span>
</p>
<p class="p4"></p>
<p class="p4">
<span>Na glavnom pretresu vještak balističar M.M. je objasnio da je na osnovu fiksiranih tragova, tj. fiksiranih čaura kalibra 9mm, nađenih na licu mjesta, u prethodno navedenom mišljenju naveo putanje kojima je moguće da se kreće osoba koja puca iz tih pištolja, a da kako se ove dvije putanje ne preklapaju, nego sijeku, smatra da je nemoguće u isto vrijeme pucati iz dva pištolja istog kalibra a da se čaure koje iskaču iz njih nađu na pozicijama na koje su fiksirane, te da se o broju osoba koje su pucali u kritičnoj situaciji ni jednom nije izjašnjavao niti može da se izjasni, već je samo definisao putanje kuda se te osobe mogu kretati da bi se čaure i projektili našli na fiksiranim pozicijama prilikom pucanja iz konstatovanog oružja. Vještak je dalje objasnio da se, imajući u vidu podlogu na koju su padale čaure, glavnu karakteristiku da se radi o desnoj strani od pravca pucanja gdje ispadaju čaure, da se ne zna kojim dijelom svoje površine će čaura udariti u podlogu nakon ispaljenja, nije decidno držao konkretnih mjera i rastojanja već je orjentaciono, pretpostavljajući da se radi o pucanju iz pištolja istog oružja kod kalibra 9mm, naveo putanje, ali tačno ne može odrediti rastojanje na koje čaure mogu da odskoče, a ovo tim prije što ni jedan od pištolja nije imao na probno pucanje. Uzimajući o obzir dinamiku predmetnog događaja, kao i tragove nađene na licu mjesta, dao je svoje mišljenje u kojem je kao mogućnost dao pozicije kojim su se kretali akteri predmetnog događaja i prilikom davanja svog mišljenja nije analizirao izjave svjedoka ili optuženih. Vještak je dalje objasnio da se  na osnovu zatečenih materijalnih tragova može utvrditi da je koncetracija ispaljenih metaka bila "u jednoj na jednu poziciju", koja je fiksirana sa dva stradala čovjeka, jer se u njihovoj neposrednoj blizini nalazi najveći broj nađenih ispaljenih projektila. Od ove površine odstupaju oštećenja koja su fiksirana uviđajem na licu mjesta (br.64) a nalazi se na gornjoj površini zida koji razdvaja restoran od puta kao i oštećenja koja su fiksirana u susjednom lokalu i to kao oštećenja na dvije stolice, a takođe i na zidu susjedne zgrade ili kuće. Po ovom vještaku, moguće je povezati oštećenja nastala na stolicama sa oštećenjem  na zidu, i vještak pretpostavlja da je jedan projektil ispaljen u tom pravcu mogao napravit navedena oštećenja. Takođe, na terasi susjednog lokala pronađen je jedan projektil kalibra 357 "MAGNUM", radi se o neoštećenom, ispaljenom,  projektilu (prikazan  br. 38 na skici lica mjesta), koji projektil je neka prepreka zaustavila. Do deformacije ovog projektila, po ovom vještaku, ne bi došlo za slučaj da je isti prošao kroz meka tkiva, i vještak je siguran da ovaj projektil nije zaustavljen od strane tvrde prepreke jer se na njemu ne vide deformacije.</span>
</p>
<p class="p4"></p>
<p class="p4">
<span>Na glavnom pretresu koji je održan, nakon ukidne odluke, u dane 30.04. i 17.09.2012. godine, on je u svemu ostao pri svojim pisanim nalazima i mišljenjima, kao i njihovim odbranama na ranijim glavnim pretresima, te je kroz odgovore na postavljena  pitanje dodatno pojasnio da se grupa čaura kalibra 9 mm, tačnije ona koja je fiksirana i označena pod brojem 24 mogla naći na toj poziciji, tako što je osoba koja puca iz pištolja  tog kalibra, započela pucanje sa vrha stepeništa koje pripada gornjoj terasi restorana "J.S." i nastavlja da se kreće prema donjoj terasi, dok su na priloženim skicama uz svoj nalaz i mišljenje prikazane putanje kretanja tih osoba, pa i one čije je kretanje bilo veoma blizu preglednog zida, izmedju donje i gornje terase, tako da su se ostale čaure tog kalibra zaustavile na stepeništu i gornjoj terasi. Takodje je naglasio, da se ne može izjasniti o redosledu ispaljenih projektila, ali smatra da se pok. R.V. prilikom zadobijanja strijelnih rana mogao nalaziti u stojećem, naprijed nagnutom položaju, kada je zadobio prostrelinu, čija je ulazna rana u obdukcionom zapisniku navedena pod brojem 3 a izlazna pod brojem 8. U takvom položaju koji je blago pomjeren u lijevo u odnosu na frontalni odnos sa onim koji je pucao u njega, mogao je zaokretanjem u desnu stranu i povijanjem zadobiti i ustrelinu, koja je u obdukcionom zapisniku navedena pod brojem 4 kao ulazna rana. Pretpostavlja da se poslije te dvije povrede našao u sjedećem položaju u stolici i da je dvije prostreline na butini lijeve noge mogao zadobiti pucanjem sa druge pozicije, koja je u odnosu na njega sa desne strane, pri čemu se nije mogao izjasniti, da li je i koliko je bio udaljen od stolice u momentu nanošenja povreda koje je zadobio u stojećem položaju.</span>
</p>
<p class="p4"></p>
<p class="p4">
<span>U odnosu na povrede koje je zadobio S.A., posebno one koje su vezane za srednji dio tijela, on je pojasnio, da su mogle nastati sa njegove lijeve bočne strane, s tim što je ustrelina čija je ulazna rana opisana pod tačkom 3 obdukcionog zapisnika i koja ima izuzetno veliki silazni ugao putanje projektila mogla nastati njegovim savijanjem naprijed i zakretanjem u lijevu stranu, što znači da je ispaljen sa iste pozicije kao i prethodni, ali je ostavio mogućnost, da se u pravom položaju gornjeg dijela tijela, zakretanjem u lijevu stranu, dobije i putanja projektila koji je na njega ispaljen sa gornje terase restorana "J.S.".</span>
</p>
<p class="p4"></p>
<p class="p4">
<span>U vezi putanja projektila koji su napravili prostreline opisane sa ulaznim ranama broj 9 i 10, na lijevoj i desnoj nozi, on je pojasnio, da  mogu odgovarati poziciji u ležećem položaju, ali takodje i u nekoj drugoj, u kojoj bi noge tj. potkoljenice bile zadignute, kao i da je prostrelna rana navedena sa ulaznom ranom pod brojem 8  zadobijena sa ledja. </span>
</p>
<p class="p4"></p>
<p class="p4">
<span>U vezi tragova na terasi susjednog restorana "H.M." i utvrdjenih oštećenja na dvije stolice, kao i na zidu tog objekta, on je mišljenja da je ta oštećenja mogao da napravi jedan projektil koji bi bio ispaljen sa pozicije na kojoj se odigrao ovaj sporni dogadjaj, dok se u vezi  pronadjenog projektila 3,57, na terasi "H.M.", nije mogao izjasniti sa koje pozicije je mogao biti ispaljen, jer na osnovu njegovog izgleda  nema uočljivih deformacija, niti se može povezati ni sa jednom tvrdom preprekom koja bi ga zaustavila na tom mjestu. Projektil se mogao zaustaviti na toj poziciji prolaskom kroz neku meku prepreku ili tijelo čovjeka.Nadalje je pojasnio da se oštećenja na terasi lokala "H.M." obilježena br. 58, 59 i 6o mogu dovesti u funkciju oštećenja od jednog ispaljenog projektila, a pozicija sa koje je taj projektil ispaljen nalazila se na poziciji odigravanja ovog spornog dogadjaja.</span>
</p>
<p class="p4"></p>
<p class="p4">
<span>Takodje je na ponovno pitanje branioca D.Đ. i traženje razjašnjenja koje je već navedeno na zapisniku o glavnom pretresu 18.12.2009. godine na strani 3 u zadnjem pasusu, vještak pojasnio, da je tada dao odgovor na to pitanje, a na insistiranje istog branioca da odgovori "da li nakon svega rečenog može da isključi mogućnost da jedno lice kod ovakvih povreda i ovakvog rasporeda čaura, puca neizmjenično", on je naglasio,da se izjasnio u vezi varijante uporednog pucanja iz lijeve i desne ruke u isto vrijeme i kretanja, kao i da  raspored čaura kal. 9 mm na licu mjesta</span><span class="s2"> </span><span>ne bi mogao biti onakav kakav je zatečen,</span><span class="s2"> </span><span>odnosno da ne isključuje mogućnost da se naizmjeničnim pucanjem iz dva pištolja kalibra 9 mm čaure tog kalibra mogle naći na pozicijama na kojima su fiksirane, ali da bi u tom slučaju kretanje lica koje puca iz dva pištolja bilo složena putanja kretanja, koja je već prikazana na priloženim skicama.</span>
</p>
<p class="p6"></p>
<p class="p4">
<span>U izvještajima o trasološkom vještačenju garderobe izuzete od Z.A., Z.R. i K.R., koje je sačinio vještak balističar M.M., se konstatuje, da na garderobi dostavljenoj na trasološko vještačenje nijesu uočena neka oštećenja.</span>
</p>
<p class="p4"></p>
<p class="p4">
<span>Izvještajem o vještačenju (br.nalaza 3276/07) garderobe koja je pripadala A.S. i R.V., vještak balističar M.M., je konstatovano sljedeće: na garderobi koja je pripadala A.S., odnosno na majici bijele boje, sa kragnom, bez oznake proizvođača i veličine, konstatovano je pet oštećenja u vidu rupa na prednjoj strani majice, te jedno oštećenje na zadnjoj strani majice takođe u obliku rupe; na farmericama svjetlo plave boje, marke "M", koje takođe pripadaju S.A., konstatovano je sedam oštećenja u obliku rupa na prednjoj strani farmerica, dok su na zadnjoj strani farmerica konstatovana tri oštećenja - dva u obliku rupa i jedno u obliku krzotine; na majici kratkih rukava crne boje, marke "B",sa kragnom, koja je pripadala R.V., sa prednje strane majice konstatovano je jedno oštećenje u vidu rupe pokrzanih ivica, nepravilnog oblika, dok su na zadnjoj strani majice konstatovana dva oštećenja od kojih je jedno oštećenje u vidu rupe prokrzanih ivica, nepravilnog oblika, dok je drugo oštećenje u vidu rupe prokrzanih ivica, kružnog oblika; na trenerci sivomaslinaste boje marke "B", koja je takođe pripadala R.V., na prednjem dijelu iste, konstatovana su dva oštećenja od kojih je jedno tipa razderotine dok je drugo oštećenje u vidu rupe kružnog oblika, dok su na zadnjoj strani trenerke, na lijevoj nogavici, konstatovana dva oštećenja od kojih su oba oštećenja tipa razderotine. Sva naprijed navedena oštećenja su po vještaku balističaru mogla nastati dejstvom projektila ispaljenim iz vatrenog oružja.   </span>
</p>
<p class="p4"></p>
<p class="p4">
<span>U nalazu i mišljenju vještaka trasologa D.K. (br. nalaza 658/10) se konstatuje da je na trasološko vještačenje dostavljena garderoba oštećenih A.S. i R.V., da su konstatovana oštećenja kao u naprijed navedenom nalazu vještaka balističara M.M., te da su, po mišljenju ovog vještaka, navedena mehanička oštećenja na odjevnim predmetima ovih oštećenih mogla nastati dejstvom projektila ispaljenih iz vatrenog oružja. Nadalje, u nalazu se konstatuje i to da je predmet trasološkog vještačenja bila i garderoba optuženih Z.A., Z.R., K.R. i Z.D., ali da na dostavljenoj  garderobi ovih optuženih, izuzev bijele majice optuženog K.R. (konstatovana oštećenja nastala usled sile) i farmericama optuženog Z.D. (konstatovane dvije razderotine nastale usljed pohabanosti) nijesu konstatovana mehanička oštećenja.  </span>
</p>
<p class="p4"></p>
<p class="p4">
<span>Vještak-trasolog D.K., na glavnom pretresu koji je održan 01.10.2012. godine je u svemu ostao pri pisanom nalazu i mišljenju  i onome što je izjavio na glavnom pretresu prije ukidne odluke, kada je  je pojasnio da su mehanička oštećenja na gornjim odjevnim predmetima (pod "gornji" se podrazumijeva spoljašnji) mogla nastati usljed prolaska tvrdog predmeta nalik na projektil ispaljenog iz vatrenog oružja, i obzirom na oblik, veličinu i karakteristike oštećenja je isključio mogućnost, da su ova oštećenja mogla nastati i usljed prolaska nekog drugog tvrdog predmeta, odnosno, na osnovu oblika mehaničkog oštećenja  je isključio mogućnost, da su ista mogla nastati od nekog ovalnog predmeta osim projektila. Vještak je dalje objasnio da se u nalazu nije bavio time koja su ulazna a koja izlazna oštećenja na garderobi, a da je na osnovu vlakana od kojih je satkana tkanina, odnosno na osnovu krajeva-presjeka tih vlakana došao do zaključka da oblik predmetnih oštećenja ukazuje da su ista nastala usljed prolaska projektila.</span>
</p>
<p class="p4"></p>
<p class="p4">
<span>Iz izvještaja o utvrđivanju daljine pucanja br.2908/07, vještaka I. A., proizilazi</span><span class="s2"> </span><span>da su na kriminalističko-tehničko vještačenje dostavljeni odjevni predmeti oštećenih J.V. (donji dio trenerke, majica kratkih ruka i patike), J.Ž.(majica kratkih rukava, kratke farmerice i patike), R.V.(majica kratkih rukava i donji dio trenerke), A.S.(majica kratkih rukava i farmerice sa kaišem), na kojoj garderobi su konstatovana oštećenja kao u trasološkom pregledu navedene garderobe, te dva sunđerasta naslanjača i dva dijela od stolice na kojima su konstatovana oštećenja, i to: na jednom naslanjaču dva oštećenja veličine 1,5cm i 1cm a sa njegove druge strane 3,5cm; na drugom naslonjaču oštećenje veličine 0,7cm a sa njegove druge strane oštećenje veličine 1.4cm. Dalje se u navedenom izvještaju konstatuje da u okolini svih navedenih oštećenja nije dokazano prisustvo barutnih čestica, a da su, ukoliko su oštećenja na donjem dijelu trenerke J.V., na majici i kratkim farmericama J.Ž., na majici i donjem dijelu trenerke R.V., i na majici i farmericama S.A., nastala od projektila iz vatrenog oružja, usta cijevi bila na rastojanju  većem od 90cm od istih. Takođe, oštećenja na dva naslonjača i dva dijela od stolice su, kako se to konstatuje u izvještaju, nastala od projektila nastala od vatrenog oružja sa rastojanja usta cijevi od istih većim od 90cm.</span>
</p>
<p class="p4"></p>
<p class="p4">
<span>Iz izvještaja o utvrđivanju prisustva barutnih čestica br.2949/07, vještaka I. A., proizilazi da su na kriminalističko-tehničko vještačenje dostavljeni odjevni predmeti Z.D., Z.R. i K.R., te da je: na dostavljenim farmericama Z.D. dokazano prisustvo barutnih čestica u rasporedu i koncetraciji, kako je to bliže prikazano u prilogu na slici br 1; da je na dostavljenim pantalonama K.R. dokazano prisustvo barutnih čestica u rasporedu i koncetraciji, kako je to bliže prikazano u prilogu na slici br 2; da je na dostavljenoj majici K.R. bež boje, dokazano prisustvo barutnih čestica u rasporedu i koncetraciji, kako je to bliže prikazano u prilogu na slici br 3, koje slike su sastavni dio nalaza ovog vještaka. </span>
</p>
<p class="p4">
<span>U izvještaju o utvrđivanju prisustva barutnih čestica br.2911/07, vještaka I.A., proizilazi da je na kriminalističko-tehničko vještačenje dostavljena garderoba optuženog Z.A., te da je na  majici kratkih rukava, crne boje, marke "F.o.t. l." na kojoj je ispisana reklama za l. P. sa prednje i zadnje strane, dokazano prisustvo barutnih čestica u rasporedu i koncetraciji prikazanim na slici koja je sastavni dio ovog izvještaja, dok na ostaloj dostavljenoj garderobi nije dokazano prisustvo barutnih čestica.</span>
</p>
<p class="p4"></p>
<p class="p4">
<span>Na glavnom pretresu, prije ukidne odluke vještak kriminalističke hemije A.I. je objasnio,  da je nakon opaljenja metka iz vatrenog oružja, u prečniku od oko 1m od tog vatrenog oružja dolazi do rasprostiranja polu sagorelih i nesagorelih barutnih čestica, te da svi predmeti koji se nađu na tom rastojanju, mogu biti kontamirani barutnim česticama te da u koliko neko lice ili odjevni predmet ima kontakt sa vatrenim oružjem iz koga je prethodno pucano, isto je moglo biti kontamirano barutnim česticama. Takođe, vještak je objasnio, da barutne čestice ne prijanjaju jakim silama za odjeću ili šake lica, te se fizičkim kontaktom "šakom o šaku", "šaka o odjeću", ili slično, iste mogu prenijeti.</span>
</p>
<p class="p4"></p>
<p class="p4">
<span>U izvještaju o utvrđivanju prisustva barutnih čestica br.2909/07, vještaka I. A., proizilazi da su na kriminalističko-tehničko vještačenje dostavljeni: stolnjak tamno roze boje koji na sebi ima oštećenje veličine 5cm, izuzet sa lica mjesta predmetnog događaja, crna torba marke "M" u kojoj su se nalazila dva mobilna telefona marke "N", te crna torbica marke "G" u kojoj su se nalazila dva pasoša na ime S.A., te da na ovim predmetima, kako se to konstatuje u predmetnom izvještaju, nije dokazano pristustvo barutnih čestica. </span>
</p>
<p class="p4"></p>
<p class="p4">
<span>U izvještaju o analizi "Parafinskih rukavica" , broj 2892/07, vještaka I.A., proizilazi da su parafinske rukavice skinute sa šaka: R.V., S.A., Z.R., Z.D., K.R., J.Ž. i J.V., od čega je, nakon izvršenih ispitivanja na samolepljivim folijama skinutih sa šaka R.V., S.A., Z.R., J.Ž. i J.V., dokazano prisustvo barutnih čestica, u rasporedu i koncetraciji kako se to vidi u prilogu na skicama koje su sastavni dio ovog izvještaja, i koje prisustvo barutnih čestica ukazuje da se ne može isključitit mogućnost da su ova lica bila povezana sa procesom opaljenja metka iz vatrenog oružja prije skidanja "parafinskih rukavica", dok neprisustvo barutnih čestica na šakama K.R. i Z.D., po ovom vještaku, ne može pretpostaviti mogućnost da su bili povezani sa procesom opaljenja metka iz vatrenog oružja prije skidanja "parafinskih rukavica".  U izvještaju istog ivještaka, broj 2913/07, se konstatuje da na samolepljivim folijama skinutim sa šaka Z.A. nije dokazano prisustvo barutnih čestica, uz konstataciju vještaka da je od izvršenja predmetnog krivičnog djela do izuzimanja "parafinskih rukavica" sa šaka Z.A. prošlo pet dana.</span>
</p>
<p class="p4"></p>
<p class="p4">
<span>Na glavnom pretresu, vještak kriminalističke hemije A.I., je objasnio da je: na samolepljivim folijama skinutih sa šaka J.Ž. dokazano prisustvo barutnih čestica na dlanu lijeve šake (jedna čestica), odnosno u predjelu palca, zatim na nadlanici desne šake jedna barutna čestica i to pri vrhu srednjeg prsta, kako je to prikazano na skici; na parafinskim rukavicama J.V. dokazano prisustvo barutnih čestica, i to na dlanu lijeve šake dvije barutne čestice, uslovno rečeno na dlanenom dijelu i na dlanu desne šake dvije barutne čestice od kojih jedna na palcu, tj. u predjelu palca, i druga na srednjem prstu, a kao što je konstatovano u izvještaju o analizi parafinskih rukavica, sa šaka J.Ž. iste su izuzete 13.09.2007. godine u 22,15h i J.V. 13.09.2007. godine u 22,50h. Vještak je dalje objasnio da kod ispaljenja metka iz vatrenog oružja veliki broj barutnih čestica izađe naprijed na cijev istog za projektilom, dok se jedan dio čestica rasprostire desno, lijevo i unazad od samog vatrenog oružja. U slučaju ispaljenja metka iz pištolja količina čestica koja ide desno, lijevo i unazad je mnogo veća od količine barutnih čestica kod ispaljenja kod revolvera. Osim prethodno navedenog, vještak je objasnio i to, da su šake J.Ž. i J.V. mogle da se kontaminiraju i na način da su šake bile ispružene prema ustima vatrenog oružja, što u mnogome smanjuje rastojanje između njih i lica koje vrše opaljenje. Daljina pucanja podrazumijeva rastojanje između usta cijevi vatrenog oružja i oštećenja na odjevnim predmetima, dok se rastojanje između lica koje vrši to opaljenje i lica koje dobija povredu, ne radi ovim vještačenjem. Takođe, vještak je naveo i to da barutne čestice mogu da se nađu u koliko su isti bili u blizini lica koje je pucalo, ukoliko su imali kontakt sa licem koje je vršilo to opaljenje, ili, kontakt sa vatrenim oružjem iz koga je prethodno pucano.</span>
</p>
<p class="p4"></p>
<p class="p4">
<span>Na glavnom pretresu koji je održan nakon ukidne odluke dana 01.10.2012. godine, on je ostao pri svojim nalazima i mišljenjima  kao i onome što je u odbranama istih govorio na ranijim glavnim pretresima, te je dodatno pojasnio kroz odgovore na više postavljenih pitanja, u vezi vještačenja koje se odnosilo na utvrdjivanje prisustva barutnih čestica na crnoj torbi marke "M.F." i crnoj torbici marke "G.", da su njihove površine, kako sa spoljne tako i unutrašnje strane, oblijepljene samoljepljivim folijama, koje posjeduju jake athezione sile i koje bi svojom ljepljivom površinom pokupile, eventualne, barutne čestice. Nadalje je pojasnio da se te ljepljive površine tretiraju difenilaminskim testom koji služi za dokazivanje nitratnih čestica nastalih iz barutnog punjenja, nakon opaljenja iz vatrenog oružja, sa rastojanja koje iznosi do 90 cm. Naime, nakon opaljenja metka na svim predmetima koji se nadju u blizini oružja dolazi do deponovanja barutnih čestica koja, nastale tim putem, nemaju probojnu moć, nego se zadržavaju na prvoj prepreci na koju naidju, zbog male specifične težine i kinetičke energije, dok uslovno rečeno ne prijanjaju jakim silama za šake lica koje vrši opaljenje. One su hemijski postojane i laički rečeno se ne raspadaju same od sebe, te se na odredjenoj površini zadržavaju, dok se fizički ne uklone ili speru vodom ili raznim rastvorima, pa zato ni teorija ni praksa  nijesu dokazale koliko je vremenski njihova postojanost dok se ne uklone na jedan od navedenih načina, te se zbog toga mogu u medjuvremenu raznim kontaktom šaka od šaku, šaka o odjeću ili neki drugi predmet pomjeriti odnosno kontaminirati. Takodje je naglasio, da su se u crnoj torbi marke "G", nalazila dva pasoša na ime S.A., ali da oni nijesu tretirani na prisustvo barutnih čestica, zato što bi samoljepljive folije koje imaju jake athezione sile uništile pasoš i drugi rezultat vještačenja ne bi bio korektan i precizan.</span>
</p>
<p class="p4">
<span>Posebno se bavio i načinom na koji je unutrašnjost tih torbica mogla biti kontaminirana, pa je naglasio, da se to moglo desiti ukoliko je neko pucao iz vatrenog oružja, pa je svojim šakama imao kontakt sa unutrašnjosti torbice, te ukoliko je vatreno oružje iz kojeg je izvršeno opaljenje neočišćeno, fizički stavljeno u tu torbicu. Podsjetio je na još jedan način, o kojem se prethodno izjašnjavao i to je slučaj da se unutrašnjost torbice našla u blizini vatrenog oružja u momentu kada je izvršeno ispaljenje projektila.</span>
</p>
<p class="p4">
<span>U vezi vještačenja tzv. daljine pucanja on je pojasnio da ta metoda podrazumijeva udar projektila u odjevni ili neki drugi predmet, dok se metodologijom nastnka barutnih čestica na ljudskom tijelu bave isključivo vještaci sudsko medicinske struke, koji imaju svoj metod i način rada. Pri tome je naglasio, da difenilaminski rastvor koji se upotrebljava u kriminalističko hemijskim vještačenjima daljine pucanja, sadrži 95% sumporne kiseline, 10% destilovane vode i  1,5% difenilamina, pa kako procesom opaljenja jedan dio barutnih čestica nikada ne sagori, zato postoje polusagorele i sagorele barutne čestice, onda se kriminalistička hemija koristi za utvrdjivanje izmedju ostalog daljine pucanja. Naime, nakon testa, te čestice dobijaju tamnoplavu boju i razlivaju se u karakteristično  repičaste čestice, dok se dodatnim testom u vidu mikroskopske detekcije utvrdjuje da li se radi o barutnoj čestici ili nečem drugom. U naprijed navedenom smislu vještačenje daljine pucanja barutnih čestica u okolini oštećenja na odjeći one bi se zadržale na prvoj prepreci, odnosno prvom odjevnom predmetu, osim ako se ne radi o prislonu koji znači ispaljenje vatrenog oružja na odjevnom predmetu sa prislonjenim ustima cijevi.</span>
</p>
<p class="p4"></p>
<p class="p4">
<span>Iz nalaza i mišljenja vještaka biohemije F.R. (br. nalaza 03/6-244),</span><span class="s2"> </span><span>koja je nakon ukidne odluke na glavnom pretresu od 01.10.2012. godine</span><span class="s2"> </span><span> u potpunosti ostala pri svojim pisanim nalazima i mišljenjima, iz onog koji nosi broj  </span><span class="s2"> </span><span>03/6-244</span><span class="s2">, </span><span>proizilazi da je na hemijsko vještačenje dostavljena garderoba izuzeta od optuženih Z.D., K.R. i Z.R., te da na dostavljenoj garderobi nijesu pronađeni tragovi krvi. Garderoba koja je bila predmet ovog vještačenja vidljiva je u fotoelaboratu koji je sastavni dio nalaza. Takođe, iz nalaza i mišljenja istog vještaka (br.nalaza 03/6-244-26185) proizilazi da na garderobi koja je izuzeta od Z.A. nijesu pronađeni tragovi krvi. </span>
</p>
<p class="p4"></p>
<p class="p4">
<span>U nalazu biološkog vještačenja - Centra za kriminalistička vještačenja MUP-a Republike Hrvatske br 511-1-43/III/1-11734/07SM od 8.11.2007.godine, koji je sačinio vještak za biološka vještačenja S.M., se konstatuje da su na vještačenje dostavljeni brisovi sa mjesta zločina, brisovi iz motornog vozila, brisove iz sobe.5, te brisovi s ostalih mjesta, tragovi nalik na krv, opušci, dva štapića za uši, dlake i nesporni uzorci osnova za eliminaciju, osumnjičenih i oštećenih. Dalje se u mišljenju ovog nalaza navodi da je iz pripremljenih DNA izolata spornog brisa (omot.br.4 iz sobe 5) i dva vatirana štapića sa masnim tragom žućkaste boje (omot br.5 iz sobe 5) ustanovljen isti DNA profil muške osobe koji se u potpunosti podudara sa DNA profilom Z.R.; da je iz pripremljenih DNA izolata spornih tragova krvi (omot br.46 i 47) ustanovljen isti DNA profil muške osobe koji se u poptunosti podudara sa DNA profilom J.V.; da je iz pripremljenog DNA izolata spornog traga krvi (omot br.63) ustnovljen DNA profil muške osobe koji se u potpunosti podudara sa DNA profilom R.V.; te da se dobijeni DNA profili J.,  R.G. , K.R., Z.R., Z.D. i Z.A. ne podudaraju niti sa jednim riješenim spornim tragom iz DNA evidencije Centra. </span>
</p>
<p class="p4">
<span>Uvidom u listing telefonskih poziva, dostavljenog od stane „T“., br.dopisa 01-3011 od 22.02.2008.godine, i listing dostavljen od strane „P“. br.08014572 od 10.10.2007.godine sud je uvrdio sljedeće bitne činjenice: </span>
</p>
<p class="p4">
<span>- da su sa telefonskog broja .... (optuženi K.R.) dana 13.09.2007. godine pozivani brojevi telefona: ... (optuženi Z.D.), poziv ostvaren u 18:01:37,trajao 27sekundi; te da je istog dana sa ovog broja pozivani broj ..... (optuženi Z.A.) poziv ostvaren u 18:13:18, trajao 21sekundu.</span>
</p>
<p class="p4"></p>
<p class="p4">
<span>- da su sa telefonskog broja .... (optuženi Z.D.), dana 13.09.2007.godine, pozivani brojevi telefona: ..... (optuženi K.R.), poziv ostvaren 17:31:56, trajao 11sekundi, s tim što je u  17:30:40, sa broja telefona .... (optuženi K. R.) pozivan broj .... (optuženi Z.D.),ali komunikacija nije ostvarena obzirom da je poziv trajao 0 sekundi; da je pozivan broj .... (oštećeni R.V.), poziv ostvaren u 18:09:59, trajao 32sekunde.</span>
</p>
<p class="p4"></p>
<p class="p4">
<span>- da su sa telefonskog broja ....(optuženi Z.A.), dana 13.09.2007.godine, pozivani brojevi telefona: ..... (optuženi K.R.), poziv ostvaren u 17:44:51, trajao 29sekundi; .... (po iskazu svjedoka G.R. broj re. "J.S."), radi se o tri poziva, prvim ostvarenim u 18:22:02, trajao 9 sekundi,  drugom ostvarenim  u 18:22:23, trajao 12sekundi, i trećim ostvarenim u 18:24:35, trajao 16sekundi.</span>
</p>
<p class="p4"></p>
<p class="p4">
<span>U izvještaju o tehničkoj upotrebljivosti tragova papilarnih linija br.izvještaja 612/07, i izvještaju o izazivanju latentnih tragova papilarnih linija br.603/07 se konstatuje da trag papilarnih linija na gornjoj vanjskoj ivici vozačevih vrata, gdje se zatvara staklo (vozilo marke "V.J.") potiče od kažiprsta lijeve ruke J.S., te da ostali papilarni tragovi ne pripadaju registrovanim izvršiocima krivičnog djela.</span>
</p>
<p class="p4"></p>
<p class="p4">
<span>Nadalje, u izvještaju o izazivanju latentnih tragova papilarnih linija br.602/07 se konstatuje da na predmetima koji su dostavljeni Centru za kriminalističku tehniku, radi se o listu papira sa natpisom "V", i tri dijela noktarice, te da na ovim predmetima nijesu izazvani tragovi papilarnih linija.</span>
</p>
<p class="p4"></p>
<p class="p4">
<span>U zapisniku o pretresanju stana i drugih prostorija PJ Budva od 14.09.2007.godine, se konstatuje da su ovlašćeni policiski službenici izvršili pretres prostorija restorana "J.S.", te da su tom prilikom pronašli, i uz uredno potpisanu potvrdu o oduzetim predmetima, oduzeli: futrolu za pištolj, sedam fotografija, pribor za čišćenje oružja, dvije četkice za zube, dva štapića za čišćenje ušiju (soba br.5), papirnu ceduljicu sa brojem telefona .... i papirnu ceduljicu sa potvrdom za video nadzor br.111111 i šifru za kompjuter "I" (u kancelariji).</span>
</p>
<p class="p4"></p>
<p class="p4">
<span>Iz zapisnika o pretresanju stana i drugih prostorija PJ Budva od 14.09.2007.godine, br.02-240/07, proizilazi da su ovlašćeni policiski službenici  pronašli i uz uredno potpisanu potvrdu od strane K.R., oduzeli: uvjerenje o zaposlenju "M.S.", kopiju radne knjižice od optuženog Z.D., bjanko punomoćje na ime L.O. i kopiju pasoša br..... P.</span>
</p>
<p class="p4"></p>
<p class="p4">
<span>U zapisniku o pretresanju stana i drugih prostorija PJ Budva od 14.09.2007.godine, se konstatuje da su ovlašćeni policiski službenici izvršili pretres prostorija V.I., odnosno spavaće sobe koju je koristio optuženi Z. D., koje se nalaze u naselju "V.v." .. B. i uz uredno potpisanu potvrdu o oduzetim predmetima, oduzeli: jedna majica narandžaste boje marke I. italijanske proizvodnje br... veličine ... kratkih rukava, jedan Pancir bijele boje nn marke, balistički uložak je proizveden po standardu NIJ0101.03 za balističku zaštitu datum proizvodnje 2005. godine, kupac: R.D. firma S.G.M., jedna pištoljska futrola gumirane crne boje metalnom alkom za kačenje o kaiš na kojoj je ispisana R., jedna kožna crna pištoljska futrola za nošenje ispod pazuha, sa gumiranom elastičnom lastikom , futrola za rezervni okvir crne boje koji je sastavni dio uniforme specijalnih jedinica, jedna kutija za pištoljsku municiju od 9mm luger u istoj se nalazi 19 metaka kalibra 9mm i 5 metaka kalibra 6.35mm, sprej- specijalno ulje za čišćenje oružja zelene boje, jedna plastična crvena kutija u kojoj se nalazi pribor za čišćenje vatrenog oružja - pištolj, tri četkice, jedan pribor pravougaonog oblika - plastični zelene boje u kom se nalazi jedan pribor za čišćenje vatrenog oružja  tri četkice  jedna manja pumpica za ulje i lanac za čišćenje automatskog oružja, pasoš na ime Z.D. iz N. br..... izdat od strane PJ N., jedan mobilni telefon marke N. model 2610 bez punjača i kartice serijskog broja ...., jedan telefonski aparat marke N. model 6300 serijskog broja ... bez punjača sa karticom distributera „T“, jedan mobilni telefon marke „S“ S.. sive boje bez kartice i punjača serijskog broja IME ... .    </span>
</p>
<p class="p4"></p>
<p class="p4">
<span>Iz potvrde o vraćanju oduzetih predmeta UP- PJ Budva na ime J.S.  proizilazi da je istom vraćeno motorno vozilo marke "V.J." reg.oznaka ...., vlasništvo L.N. iz B. sa prilozima.</span>
</p>
<p class="p4"></p>
<p class="p4">
<span>U fotoelaboratu Uprave policije - PJ Budva br.261/07 su prikazani: izgled terenskog vozila marke "M. ..." reg. oznaka ...., nacionalne oznake "I", koje je koristio R.G. iz Č.; putničko motorno vozilo marke "Š.O. t." reg. oznaka ...., nacionalne oznake "CZ", koje je zatečeno na parking prostoru ispred "J." koje je koristio R.V.; P.M.V."Wo.J.", reg. oznaka ...; motocikl reg. oznaka ..., nacionalne oznake "H", koji je zatečen na platou ispred restorana h."M.", a koji je koristio R.Z. iz N.; izgled kancelarije koja se nalazi u objektu restorana "J.S." u S. G. u B., te posebno ceduljice sa ispisanim imenom "V.", i broja telefona ...; pregled prostorija - soba na prvom spratu restorana "J.S." u S.g. u B. koje su koristili optuženi Z.D., Z.A. i Z.R. sa prikazanim bližim izgledom soba br.3,4,5,te posebno futrole pištolja na noćnoj vitrini, pribor za čišćenje oružja kao i izgled fotografija na kojim su prikazana lica sa oružjem; te izgled lica povreda-ogrebotina K.R. i Z.R.  </span>
</p>
<p class="p4"></p>
<p class="p4">
<span>Medicinska dokumentacija na ime optuženog Z.D., izdata od strane Specijalne bolnice D., i to otpusna lista broj ... od 11.07. 2003.godine, kao i izvještaj o kasnijoj kontroli, bili su predmet vještačenja tima vještaka neuropsihijatra, psihijatra i psihologa u cilju utvrđivanja psihičkog stanja zdravlja optuženog Z.D. u vrijeme izvršenja krivičnog djela i danas.</span>
</p>
<p class="p4"></p>
<p class="p4">
<span>U svom psihološkom nalazu, od 19.03.2010. godine, vještak psiholog B.S.-I., je navela da je optuženi Z.D. osoba očuvanih intelektualnih potencijala koja se procjenjuje u okviru prosjeka, da je nivo njegove informisanosti i interesovanja veća nego obrazovni status, te da je u pitanju osoba koja ima visoko "F" na testu ličnosti koja se sreće kod disociranog mišljenja kod organskih oštećenja subjekata i neobrazovanih. Ova osoba je frustraciono netolerantna, uvredljiva, sa teškoćama u komunikaciji, rigidna i nekooperativna ličnost koja,  iako svjesna sopstvenih grešaka u interpersonalnoj komunikaciji, nije u stanju da se koriguje. Dalje ovaj vještak konstatuje da preovladava paranoidna reakcija koja je vidljiva u ponašanju optuženog Z.D., da je kod njega prisutna netolerancija na frustraciju koja može biti posledica povrede glave, lijevo-frontalnog režnja i otuda mogu biti i ispadi u agresiji. Ovaj profil ličnosti opisuje se kao paranoidna neuroza čija se suština bazira na osjećanju napuštenosti gubljenja sopstvenog ja, a sumnjičavost, pretjeran oprez, preosjetljivost i iluzija proganjanja je i opis ponašanja optuženog Z.D.</span>
</p>
<p class="p4"></p>
<p class="p4">
<span>Na glavnom pretresu vještak-psiholog B.S.-I., je objasnila da je u svom nalazu govorila o strukturi ličnosti a da nije kompetentna da donosi zaključke u završnom nalazu i mišljenju koje podrazumijeva dalji terapijski tok, terapiju ili stepen uračunljivosti, jer to rade u timu vještaci neuropsihijatri. Vještak je objasnio i to da se, kada je u pitanju tolerancija na frustraciju obično govori o rigidnim i nekooperativnim ličnostima koje u bilo kojoj komunikaciji reaguju netolerantno pa i onda kada vide da su pogriješili, što može biti posledica kako strukture ličnosti, supsticilnih detalja te eventualne povrede glave i sva tri ova detalja odnosno i zbirno mogu biti uzrok zaključka datog u osnovnom nalazu. Da je priroda i interesovanje optuženog Z.D. iznad njegovog obrazovnog statusa vještak je zaključio iz anamnestičkih podataka i neposrednog razgovora, a sumanute ideje predstavljaju patologiju, to određuje psihijatrija, i ovaj vještak samo daje opis ponašanja pacijenta dok indikovanu psihozu određuje psihijatar.</span>
</p>
<p class="p4"></p>
<p class="p4">
<span>Nadalje, u nalazu i mišljenju vještaka neuropsihijatra prof. dr S.M. i psihijatra dr Ž.G., koji se pored medicinske dokumentacije na ime optuženog Z.D., sudskih spisa, temelji i na prethodno navedenom psihološkom testiranju ličnosti, se konstatuje da je optuženi Z.D. osoba prosječnih intelektualnih sposobnosti, da pokazuje primarne simptome poremećaja ličnosti sa velikim kvantumom anksioznosti i napetosti, a da paranoidni sindrom sa hostilnošću, odnosno neprijateljski stav prema okolini i nesistematizovanim paranoidnim idejama nije dostigao stadijum psihotičnosti odnosno trajnog duševnog oboljenja. Dalje se u mišljenju ovih vještaka konstatuje da se u vrijeme izvršenja krivičnog djela optuženi Z.D. nalazio i u stanju afekta straha, razdražljivosti, bijesa jakog inteziteta koji odgovara stanju privremene duševne poremećenosti. Vještaci su mišljenja da su sposobnost optuženog Z.D. da shvati značaj krivičnog djela koje mu se stavlja na teret, kao i njegova sposobnost da upravlja svojim postupcima u vrijeme izvršenja krivičnog djela su bile bitno smanjene. </span>
</p>
<p class="p4"></p>
<p class="p4">
<span>Na glavnom pretresu vještak neuropsihijatar dr S.M., predstavnik tima vještaka, je objasnio dijagnoza F-43 označava vrstu duševne bolesti-posttraumatski stres, dok paranoidni sindrom ima svoju šifru F60-0-paranoidni poremećaj ličnosti. Postraumatski stresni poremećaj i paranoidni sindrom označavaju isto, jer postraumatski stresni poremećaj može biti različitog nivoa od neurotskog tipa reagovanja do trajnog poremećaja ličnosti hroničnih oblika pa je do prolaznog psihotičnog reagovanja, a da se paranoidni sindrom može uklopiti u dijagnozu posttraumatskog stresnog poremećaja. Paranoidni sindrom pojačava anksioznost i strah jer se na nerealan način doživaljava okolina, a pored paranoidnog sindroma kod ranije datog nalaza navedene su i slušne halucinacije jednostavnog tipa, koje su na granici psihotičnosti, ali nijesu imale dimanziju psihotičnog ponašanja. Vještak je dalje objasnio da u konkretnom slučaju "na granici prema psihotičnosti" označava da ponašanje u sklopu posttraumatskog haluciniranja i paranoidnih ideja, jesu na granici prema psihotičnom ponašanju, da psihotično ponašanje označava duševnu bolest, koja nekada može biti trajna duševna bolest. Anksioznost označava subjektivno doživljavanje straha - to je patološko stanje koje može pratiti i neurotsko reagovanje, indukovana psihoza označava psihotičko ponašanje osobe koje je uzrokovana nekim vanjskim faktorom, dok moždani sindrom označava oštećenje intelektualnih, odnosno funkcija koje spadaju pamćenje, shvatanje, rasuđivanje, poremećaj psihičkih funkcija i td. U situaciji postojanja straha i anksioznosti visokog inteziteta osoba reaguje na način što ponašanje proizilazi iz afektivno nagonske sfere a u većem ili manjem stepenu umanjuje funkcije u koje spadaju sposobnost rasuđivanja,sposobnost traženja racionalnog izlaza iz konfliktne situacije a što je sve posljedica pomućenja svijesti, kako je to i navedeno u nalazu. Nadalje, vještak je  naveo da su činjenice i okolnosti, opisana duševna oboljenja, kao i deliktna situacija uticali na kvalifikaciju "privremene duševne poremećenosti" i ista može u slučajevima kada se delikt dogodio sa dijagnozama koje opravdavaju isključivost shvatanja značenja djela i upravljanja svojim postupcima, kao što su npr. teške intoksikacije alkoholom, komplikovano ili patološko komplikovano stanje kod osoba koje boluju od epilepsije, kao i afekt razdražljivosti bijesa, straha jakog inteziteta koji se javlja kod duševnih bolesti shizofrenije ili drugih, ali u tim slučajevima agresivno ponašanje je direktno kod sumanutih ideja ili kod halucinacija imperativnog karaktera.</span>
</p>
<p class="p4"></p>
<p class="p4">
<span>Nakon ukidne odluke odredjen je psihijatrijski pregled i optuženih K.R. i Z.A., od strane istog tima vještaka, radi utvrdjivanja njihovog duševnog stanja u vrijeme izvršenja krivičnog djela.</span>
</p>
<p class="p4"></p>
<p class="p4">
<span>S tim u vezi u svom pisanom sudsko psihijatrijskom nalazu i mišljenju za okrivljenog K.R.  od 28.11.2012. godine, koji se temeljio na podacima iz spisa predmeta,  izvoda iz medicinske dokumentacije i neposrednog neurološko psihijatrijskog pregleda, vještak psiholog B.S.I. je navela da se radi o osobi prosječnih intelektualnih potencijala čiji nivo opšte informisanosti odgovara njegovoj kalendarskoj dobi, intelektualnom statusu i nivou obrazovanja, te da je aktuelno naglašena anksiozna reakcija u smislu zabrinutosti za sebe i za situaciju u kojoj se našao, sa prisutnom strepnjom, oprezom, bojažljivošću, ali i dobrom samokontrolom. Na testu se vide opsesivno-kompulzivne tendencije u njegovoj ličnosti, ali kao karakterne osobine, a ne psihopatološka kategorija, te je u dominantnom mehanizmu odbrane konstatovana racionalizacija, dok visok bias ukazuje na tendenciju da daje u većem procentu socijalno poželjne odgovore i to utiče na dijagnostičku validnost. Nadalje je u nalazu vještaka prof. dr S.M. neuropsihijatra i dr Ž.G. psihijatra, navedeno, a i na osnovu njegovog psihološkog testiranja da se radi o osobi koja ne boluje od trajnog duševnog obolenja, a i ne ispoljava simptome težeg duševnog poremećaja, te da pokazuje kliničku sliku dublje neurotski struktuirane ličnosti.</span>
</p>
<p class="p4"></p>
<p class="p4">
<span>Oni su mišljenja, u slučaju prihvatanja kao realnog i vjerodostojnog  njegovog iskaza koji se odnosio na okolnosti krivičnog djela, sa neposrednim provokativnim ponašanjem oštećenih u vrijeme izvršenja krivičnog djela uz subjektivni osjećaj životne ugroženosti, onda se optuženi u tim okolnostima nalazio u stanju afekta straha, prepasti jakog intenziteta koji odgovara stanju privremene duševne poremećenosti. Krivično djelo je djelimično psihopatološki motivisano dublje neurotski strukturiranom ličnosti i patološkim afektom. Oni su mišljenja da u ovim okolnostima  sposobnost ispitanika da shvati značaj krivičnog djela  koje mu se stavlja na teret, kao i njegova sposobnost da upravlja svojim postupcima su u vrijeme izvršenja djela bile bitno smanjene. U slučaju odsustva neposrednog provokativnog ponašanja oštećenih i nedostatka neposredne životne ugroženosti, u tim okolnostima su ocijenili da afektivno stanje optuženog ne bi imalo karakteristike patološkog afekta, već afekta straha i prepasti koji bi dostigao srednji intenzitet, pri čemu bi sposobnost shvatanja značaja djela i upravljanja svojim postupcima bile smanjene, ali ne i bitno.</span>
</p>
<p class="p4"></p>
<p class="p4">
<span>U odnosu na optuženog Z.A. vještak psiholog B.S.I. je navela  da se radi o osobi očuvanih intelektualnih potencijala koje se procjenjuju u okvirima visokog prosjeka, čiji nivo opšte informisanosti odgovara njegovoj kalendarskoj dobi, intelektualnom statusu i nivou obrazovanja, kao da je i anksioznost povećana jer se brine za sebe u situaciji u kojoj se našao. Visoka samozaštita sa visokom eksploracijom ukazuju da je anksiozna osoba sa naglašenom mogućnošću opsesivno-kompulsivnog reagovanja, ali ne kao psihopatološka kategorija nego kao karakterna osobina ličnosti. Nadalje, u nalazu i mišljenju vještaka neuropsihijatra prof. dr S.M. neuropsihijatra i dr Ž.G. psihijatra, koji se pored podataka iz spisa predmeta, izvoda iz medicinske dokumentacije, zasniva i na prethodno navedenom psihološkom testiranju ličnosti, se iznosi mišljenje da ne boluje od trajnog duševnog obolenja, niti ispoljava simptome težeg duševnog premećaja, te smatraju da se radi o duševno zdravoj osobi. U okolnostima prihvatanja realnog i vjerodostojnog iskaza optuženog koje se odnosi na izvršenja krivičnog djela, gdje je prisutno neposredno provokativno ponašanje okrivljenog, u vrijeme izvršenja krivičnog djela uz subjektivni osjećaj životne ugroženosti, optuženi se u tim okolnostima nalazi u stanju afekta straha, prepasti jakog intenziteta koji odgovara stanju privremene duševne poremećenosti. Krivično djelo je djelimično psihopatološki motivisano patološkim afektom, te su mišljenja da u tim okolnostima sposobnost ispitanika da shvati značaj krivičnog djela koje mu se stavlja na teret, kao i njegova sposobnost da upravlja svojim postupcima su u vrijeme izvršenja djela bile bitno smanjene. Medjutim, u slučaju da se prihvate kao vjerodostojni iskazi svjedoka koji negiraju neposredno provokativno ponašanje oštećenih afektivno stanje optuženog ne bi imalo karakteristike patološkog afekta, već bi afekt straha i prepasti kod optuženog u vrijeme izvršenja krivičnog djela dostigao srednji intenzitet, čime bi njegova sposobnost shvatanja značaja djela i upravljanja svojim postupcima u tim okolnostima, u vrijeme izvršenja djela, bile smanjene ali ne bitno.</span>
</p>
<p class="p4"></p>
<p class="p4">
<span>Na glavnim pretresima održanim nakon ukidne odluke tim vještaka je, tačnije njegov predstavnik, prof. dr S.M. u vezi primjedbi zastupnika optužnice u vezi dijagnoze F-43 koja se odnosila na optuženog Z.D. pojasnio da se radi o hroničnom posttraumatskom stresnom poremećaju, te da u tom slučaju takve osobe mogu pokazivati i psihotično ponašanje, koje podrazumijeva i paranoidne ideje koje su više puta citirane u istoriji bolesti. Tu dijagnozu su konstatovali i prihvatili i na temelju njihovih kliničnih pregleda.</span><span class="s2"> </span><span>Takodje su pojasnili da u konkretnom slučaju paranoidni sindrom nema nikakve veze sa nalzima CT-a niti se na takav način dokazivao organski supstrat tog poremećaja. Nadalje je predstavnik tima vještaka pojasnio, da je i u prethodnom nalazu i mišljenju koji se odnosio na ovog optuženog navedeno da su cijenili iskaz okrivljenog i naveli ako se prihvate kao realne činjenice i okolnosti krivičnog djela, kako je on iznosio u odbrani, pa je nadalje naglasio da on smatra  da oni nisu, na način na koji je to isticao tužilac prešli granicu koja pripada profilu njihovog vještačenja. Kroz odgovore na pitanja branioca predstavnik tima vještaka je dodatno istakao, da paranoidni sindrom - granični sindrom je na granici prema krajnje duševnim obolenjima psihozama, ali da kod okrivljenog to nisu konstatovali, niti se izjasnili da postoji trajno duševno obolenje sa psihozom. Paranoidne ideje same po sebi ne označavaju psihozu, ali je poznato da kod psihoze postoje sumatune ideje koje su trajne i imaju sistematizovan karakter, odnosno da se vezuju za pojedinu osobu, dogadjaj itd., dok su u konkretnom slučaju kod okrivljenog registrovane ideje u vidu sumnjičavosti prema okolini. </span>
</p>
<p class="p4"></p>
<p class="p4">
<span>Takodje je pojasnio da bi ponašanje okrivljenog, u slučaju da je ispaljen projektil u njegovom pravcu, nadalje polazilo iz afektne sfere, zaobilazilo svjesni dio njegove ličnosti, i ne bi se govorilo o voljnom ponašanju, nego o  automatskom koje osoba u takvom stanju ne kontroliše, jer se u tom trenutku koče intelektualne funkcije i ostaju pri ranije datom mišljenju, da bi u takvom slučaju, njegova sposobnost shvatanja značaja svoga djela i mogućnost upravljanja bila bitno smanjena. On je takodje naglasio da su  imali u vidu epizodično ponašanje okrivljenog na nivou psihotičnosti, ali da nijesu imali dokaza u neposrednom preddeliktnom periodu i u vrijeme izvršenja djela, da je optuženi Z.D. bio u psihotičnom stanju. </span>
</p>
<p class="p4"></p>
<p class="p4">
<span>Predstavnik tima vještaka prof. dr S.M., je posebno naglasio da su kod procjena delikta u afektu, cijenili preddeliktni period koji se odnosio na psihičko stanje okrivljenog, a imajući u vidu podatke u spisima predmeta,  na okolnosti koje su vezane za predmetni krivični dogadjaj. Isto tako, cijenili su i ličnost okrivljenog sa konstatacijom da paranoidna ličnost je faktor koji utiče na izmjenu ponašanja okrivljenog u deliktnoj situaciji i ono ponašanje koje se odnosi na sam delikt. Takodje je naglasio da su naveli i parametre u standardnoj psihijatriji koji se odnose na procjenu afektivnog stanja, te da smatraju da je motivacija za krivično djelo psihopatološki aktivisana stanjem paranoidnog sindroma odnosno graničnog poremećaja ličnosti i afektivnog stanja okrivljenog u vrijeme izvršenja djela. Medjutim, izostavljanje bilo kakvog provokativnog ponašanja od strane oštećenih i nekih drugih lica koje ne bi ugrozilo njegov život,  značilo bi da u tom slučaju afekt ne bi imao dimenzije jakog intenziteta, nego bi se zadržao na nivou srednjeg intenziteta, te da je jedna takva ocjena u nadležnosti suda koji ocjenjuje i ostale materijalne dokaze. U tom smislu predstvnik je pojasnio da su primjera radi  i na strani 16 pisanog nalaza i mišljenja naveli značaj svog uslovnog izjašnjavanja kroz rečenicu "ako se prihvate realne činjenice, okolnosti krivičnog djela</span><span class="s2"> </span><span>kako iznosi okrivljeni",</span><span class="s2"> </span><span>te da vještaci ne utvrdjuju materijalne dokaze, i ako su ti dokazi drugačiji sud je dužan da obavijesti vještaka o tome da se u svom nalazu osvrne i na takvu mogućnost, te da su im predočeni i drugi materijalni dokazi oni bi iznijeli svoje  alternativno mišljenje. </span>
</p>
<p class="p4"></p>
<p class="p4">
<span>U konkretnom slučaju, kod procjene pojedinih segmenata afekta, dominirao bi afekt straha prepasti, a ostali su vezani za preddeliktni period, odnosno posttraumatski stresni poremećaj,</span><span class="s2"> </span><span>dok je u vezi prigovora predstavnika  oštećene porodice R. naglasio da oni nijesu ni smatrali da je potencijalno agresivno ponašanje okrivljenog bilo uzrokovano organskim oštećenjem na mozgu, te da se dijagnoza ispad pamćenja smatra mogućom posledicom traume ali su dodali da zato nemaju odgovarajuću dokumentaciju, kao i da se na psihološkom testiranju koje je relevantno, navode znaci oštećenja intelektualnih funkcija. Takodje su u vezi primjedbe predstavnika oštećene porodice, da prilikom ocjene duševnog stanja optuženog Z.D., nije uzeta u obzir njegova organizovanost koja proizilazi iz samog ponašanja optuženog, istakao da su imali u vidu iskaz okrivljenog koji je opisivao neposredni dogadjaj dolaska u restoran te da bi prešli svoje kompetencije ako bi ocjenjivali organizovanost njegovog ponašanja prije izvršenja krivičnog djela. Nadalje u u vezi njegovih primjedbi istakao da su oni imali uvid u originalnu istoriju bolesti optuženog Z.D., jer su u Psihijatrijskoj bolnici D. i izvršili fotokopiranje medicinske dokumentacije, a ako u nekom dokumentu nema datuma to nije od posebnog značaja</span><span class="s2">, </span><span>jer  su nalazi ljekara dijagnostifikovani u otpusnoj listi, odnosno istoriji bolesti.</span><span class="s2">  </span><span>Na kraju je naveo da u slučaju nedostajućih faktora iz preddeliktnog perioda i provokativnog ponašanja oštećenih odnosno ispaljenog projektila se može govoriti da bi u tom slučaju njegova mogućnost shvatanja značaja svoga djela i upravljanja svojim postupcima bila smanjena ali ne i bitno.</span>
</p>
<p class="p4"></p>
<p class="p4">
<span>U odbrani nalaza i mišljenja u odnosu na optužene K.R. i Z.A.  predstavnik tima vještaka je naglasio da su</span><span class="s2"> </span><span>na strani 9 njihovog pisanog  nalaza i mišljenja opisali deliktnu situaciju</span><span class="s2"> </span><span>koja je uzrokovala subjektivno doživljavanje životne ugroženosti okrivljenog K.R., a ukoliko bi  nedostajao taj podatak, da je okrivljeni ocijenio da mu prijeti opasnost od strane oštećenih u tom slučaju se ne bi radilo o afektu jakog intenziteta, već bi isto tako bio na nivou srednjeg intenziteta. Konkretno subjektivno doživljavanje okrivljenog kao što smo naveli da je njegov život  bio ugrožen moguće je obzirom na činjenice da su oni držali ruke na torbici, dok je ispaljivanje metaka iz oružja  je dodatni momenat  koji produkuje i uvećava taj strah. Ovaj strah koji su cijenili odnosno ove okolnosti su uzrokovale kod okrivljenog stanje afekta straha i prepasti jakog intenziteta, odgovaraju stanju privremene duševne poremećenosti i samo</span><span class="s2"> </span><span>emotivno stanje za život Z.D. se prenijelo i na deliktnu situaciju kod izvršenja djela.</span>
</p>
<p class="p4">
<span>Inače problemi dublje neurotske strukture ličnosti datiraju iz njegovog djetinjstva, a kao što su naveli na strani 8 prisustvo stresogenih faktora u familiji sa konzumiranjem alkohola od strane oca i njegovim nasilničkim ponašanjem. To je sve uticalo i na formiranje ličnosti okrivljenog i  reakcije u vidu neurotskog razvoja.</span>
</p>
<p class="p4">
<span>Neuroze su vrlo čest simptom. Ne spadaju i ne klasifikuju se prema članu 14 u bilo koji vid trajnog duševnog obolenja ili težeg duševnog poremećaja, ali to su svojstva ličnosti i način reagovanja, odnosno ispoljava se kao preosjetljivost uz prisutne simptome neurotskog tipa. Većina ovih osoba ne  žele nikakvu pomoć od strane psihijatra, da se ne markiraju kao duševni bolesnici, a kada su stanja ispoljena sa specifičnim simptomima kao što su fobije, opsesivno kompulzivni sindrom, tada osobe traže psihijatriijsku pomoć. U konkretnom slučaju oni nijesu raspolagali sa medicinskom dokumentacijom u  pogledu tih činjenica.</span>
</p>
<p class="p4"></p>
<p class="p4">
<span>U vezi primjedbi optuženog da je nalaz i mišljenje vještaka psihijatra  zasnovan na insuinacijama i konstrukcijama tužilaštva  a ne  iz predmeta spisa, jer na drugoj stranici kaže se da svjedoci L.I. i R.G. tvrde da je došao Z.D. oko 18 časova  a da su za njim došli Z.R. K.R., a da je Z.D. bio u restoranu i u istom piše da je okrivljeni Z.D. rekao gdje da stanemo, što ne odgovara izjavama ovih svjedoka jer oni nigdje nisu izjavili da je Z.D. meni rekao gdje da stanem  ili sjednem, niti da je imao bilo kakvu komunikaciju sa mnom u "J.S.", a to svjedok što je izjavio da je Z.D. nešto pokazao rukom okrivljenom Z.R., to je moglo s obzirom da nije uradjena rekonstrukcija lica mjesta da znači da nije slobodno mjesto za njegovim stolom, odgovoreno je da te ocjene i navodi spadaju u domen procjene suda, koje se odnose na okolnosti krivičnog djela.</span>
</p>
<p class="p4"></p>
<p class="p4">
<span>I u vezi primjedbi zastupnika optužbe da iz provedenih dokaza proizilazi da kritični momenat za okrivljenjog K.R. nije bio stresan ni iznenadjujući, već je upravo okrivljeni K.R. zajedno sa ostalim okriviljenima inicirao predmetni dogadjaj zbog čega se ne može govoriti o stresnoj i ugrožavajućoj situaciji kod njega, predstavnik tima vještaka je odgovorio, da ni zastupnik optužbe nije shvatio smisao njihovog vještačenja, odnosno kompetencije vještaka medicinske struke, dodatno pojašnjavajući, da su  napomenuli u nalazu, da se vještak ne bavi materijalnim dokazima, i da je to stvar suda, te su po njihovom mišljenju samo ocijenili u dvije alternative afektivno stanje okrivljenog K.R. a to se odnosi na podatke iz spisa predmeta, a ličnost okrivljenog smo cijenili na temelju pregleda, na temelju psihološkog testiranja ličnosti koje je prikazano  u nalazu, a testiranje je obavljeno od strane psihologa.</span>
</p>
<p class="p4"></p>
<p class="p4">
<span>Takodje, u vezi primjedbe zastupnika optužbe koja se odnosila na njihov nalaz i mišljenje u zadnjem pasusu strane 5 za optuženog Z.A., predstavnik tima vještaka je naveo da su oni cijenili da u takvoj deliktnoj situaciji i duševno zdrava osoba ulazi u neko stanje afekta, obzirom da se radilo o pucanju, o smrti dvojice lica, ranjavanju, smatramo da duševno zdrava osoba ne može ostati ravnodušna u takvoj situaciji. Naveli smo ukoliko sud utvrdi da ne postoji neposredna životna opasnost koju je naveo okrivljeni u svom iskazu da je ovo stanje afekta dostizalo nivo samo srednjeg intenziteta, a nije se radilo o patološkom afektu. U protivnom naveli smo ako se prihvati drugačiji aspekt i opis situacije koja se  odnosi na okolnosti krivičnog djela sa neposrednim doživljavanjem subjektivno životne ugroženosti optuženog, da u tim okolnostima je afekt straha i prepasti nije imao jak intenzitet.</span>
</p>
<p class="p4"></p>
<p class="p4">
<span>Dakle, nakon podignute optužnice jedinstvena ocjena odbrane optuženih se može svesti na njihovo ćutanje ili pojednostavljeno negiranje stvarnih navoda iz činjeničnog opisa koji su se ticali radnje izvršenja krivičnog djela teško ubistvo u pokušaju iz člana 144 tačka 8 u vezi člana 20 i 23 KZ, sve dok  optuženi Z.D. nije prvi procijenio da je najpovoljniji trenutak za iznošenje svoje odbrane (29.03.2009.) uslijedio nakon izmijenjenih dijelova iskaza oštećenih J. na glavnom pretresu od 27.11.2008. godine  i svjedoka L.I. na glavnom pretresu od 25.12.2008. godine, smatrajući da su se, tada, stekli uslovi za realizaciju jedne dobro osmišljene strategije čiji će se cilj najjasnije sagledati kroz završne riječi njegovog branioca, dok su na svoj način, nakon ukidne odluke, pokušali da novoiznijetim i  izmijenjenim odbranama ostvare i sopstvene interese optuženi K.R. i Z.A. Medjutim, kada se odbrane optuženih pojedinačno ocijene, dovedu u medjusobnu vezu, kao i sa prvobitno iznijetim iskazima oštećenih lica i pomenutih svjedoka, onda se može izvesti jedini zaključak, da ih treba odbiti kao neosnovane i neuvjerljive, zato što nijesu potvrdjene ni rezultatima ostalih izvedenih dokaza</span><span class="s2">. </span>
</p>
<p class="p4"></p>
<p class="p4">
<span class="s4">Sud je najprije sa podjednakom</span><span> pažnjom, u naprijed navedenom smislu, u cjelini analizirao odbranu optuženog Z., pa iz onog dijela koji se odnosi na okolnosti koje su prethodile dogadjaju na terasi proizilazi, da je dana 13.09.2007. godine u poslijepodnevnim satima obaviješten od optuženog K. da ga traže neki momci, medju kojima ima i R., koji nijesu prijateljski raspoloženi, kao i da mu je nešto kasnije, u ugostiteljskom objektu "F." u B., lično pojasnio da su krupnije gradje, da ih ima 4 - 5 i da mu je jedan od njih (V.) dao svoj broj telefona i rekao da ga on (Z.) što prije nazove, kako se ne bi tražili po B. i C.G..</span>
</p>
<p class="p4"></p>
<p class="p4">
<span>U pogledu istih okolnosti, optuženi K.R. je u svojoj odbrani, koju je iznio 07.11.2011. godine, na različit način interpretirao sadržinu tog razgovora, naglašavajući, da mu je u lokalu "F." rekao, i, da je moguće, da su naoružani, jer su svi nosili torbice, poznatije kao "pederuše", u kojima su držali ruke dok su sa njim razgovorali na terasi restorana "J.s.", kao i da se kreću po dvojica i da mu se učinilo da imaju nekoga u pratnji. Takodje je naveo, ono što u svojoj odbrani nije istakao Z., kako ga je tom prilikom upozorio, da je O.L. dobila ultimatum od V.K., da mu mora prepisati u roku od 24 sata polovinu "J.s." i da je poslao svoje ljude da se liše G.Z.</span>
</p>
<p class="p4">
<span>Naravno, da su ove razlike u njihovim odbranama veoma važne, jer je optuženi K., nakon ukidne odluke, svoje odbrane mijenjao, izmedju ostalog, i, u pogledu ovih činjenica, zato što je želio da učini uvjerljivijim naknadno iznesene tvrdnje, koje su trebale da opravdaju njihove reakcije na navodne postupke oštećenih i posluže vještacima neuropsihijatrijske struke za stručnu ocjenu glavnih uzroka koji su izazvali afektivna stanja u vrijeme izvršenja krivičnog djela, koja su uticala na njihovu mogućnost shvatanja značaja svoga djela i upravljanja svojim postupcima.</span>
</p>
<p class="p4"></p>
<p class="p4">
<span>U prilog jačanja teze ne samo njegovog, nego i sopstvenog straha u preddeliktnom periodu, odnosno kako je branilac B. rekao u završnoj rijieči   "akumulacije afekata"</span><span class="s2">,</span><span> optuženi K. je na glavnom pretresu od 15.10.2012. godine, naveo da je vidio, kada su u restoran ušla četiri čovjeka, krupne fizičke gradje, koji su nosili torbice "pederuše", sa naglaskom da su samo dvojica od njih držali ruke u torbicama i da se taj njihov ulazak u restoran razlikovao od ostalih gostiju po hodu i načinu oblačenja. Optuženi je očigledno naknadno shvatio, da je njegova prethodno izrečena tvrdnja u odbrani od 07.11.2011. godine o četiri torbice u protivurječnosti sa onim brojem torbica, koje su nakon dogadjaja pronadjene kod oštećenih, pa zato tu  okolnost, više nije ni pominjao u svojoj odbrani, kao ni da su "svi držali ruke u njima dok su sa njim razgovarali za stolom".  Pored toga, njegova naprijed iznijeta tvrdnja, da ih je vidio kako ulaze u restoran, je u suprotnosti sa onim dijelom njegove odbrane od 07.11.2011. godine iz koje jasno proizilazi da mu je pažnju na njihovo prisustvo skrenuo jedan od konobara koji mu je rekao da neki ljudi hoće da vide G., pa je tek nakon toga prišao za njihov sto i  pitao kako može da im pomogne. Takodje, iz bližeg opisa tog njihovog susreta proizilazi, da mu se ni jedan od oštećenih nije lično predstavio, pa je zato u svojoj naknadno iznijetoj odbrani od 15.10.2012. godine prethodno iznijetu tvrdnju, da su mu rekli da prenese Z. da mu se javi, kako se ne bi tražili po B. i C.G., nadomjestio isticanjem navodnog straha, u kome nije uspio ni da ih pita za imena, te da je u stvari za ime V. saznao nakon izlaska iz S.g. od Z. koji ga je nazvao telefonom i rekao da ima neka ceduljica i broj telefona ostavljen za G. koji mu je kasnije proslijedio kao SMS poruku.</span>
</p>
<p class="p4"></p>
<p class="p4">
<span>Dakle, očigledne su nesaglasnosti u njihovim odbranama u pogledu tih okolnosti, jer je optuženi Z.D. naveo da je od K.R. saznao, da je pričao sa jednim od njih koji mu se predstavio kao V. i da mu je on dao broj telefona na koji je trebalo da se javi, kao i da su njihove odbrane u jasnoj protivurječnosti sa iskazom svjedoka R., koji je bio izričit, da ga je momak u narandžastoj majici pitao, da li je tu gospodin Z.D. i da mu je on odgovorio da nije, ali da jeste njegov prijatelj K.R., koji je nakon toga privukao stolicu, sjeo za njihov sto i poslije par minuta se vratio na svoje mjesto. Nešto kasnije, na njegovu molbu R. mu je  dao hemijsku olovku i parče papira na kojem je upisao ime V. i telefonski broj čiji je početak zapamtio (...) i rekao da taj papirić preda gospodinu Z.D. Sasvim je jasno iz iskaza ovog svjedoka, da taj papir nije nosio nikakvu poruku prijeteće sadržine o kojoj su govorili u svojim odbranama optuženi, te da je mimo volje pokojnog R. dospio u ruke optuženog Z.A., obzirom  da je konobar  lično trebao da ga preda Z.D., kada dodje u lokal. U pogledu tih okolnosti je svjedočio i oštećeni J. Ž. koji je rekao, da je u njihovom prisustvu V. zamolio konobara za olovku i papir, na kome je ispisao svoje ime i broj telefona koji koristi u S., dok je oštećeni J.V. naveo da mu je taj papir dao kako bi mu se neki čovjek javio na taj broj telefona, pa se nameće sasvim jasan i nedvosmislen zaključak da optuženi Z.A., kada je tražio i uzeo taj papirić od R., nije mogao kasnije uz SMS poruku ili u tom telefonskom razgovoru saopštiti K.R.  ništa od onoga što je on kao prijetnju prenio optuženom Z.D.</span><span class="s2"> </span><span>Inače, ta bijela ceduljica sa ispisanim latiničnim imenom V. i brojem telefona ..... pronadjena je prilikom pretresa u prostorijama restorana "J.S." i uz potvrdu oduzeta (zapisnik o pretresu restorana "J.S." i drugih prostorija  PJ Budva od 14.09.2007. godine). Izgled ove ceduljice bliže je prikazan u fotoelaboratu Uprave policije PJ Budva br.261/07, kao i mjesto gdje je pronadjena.</span>
</p>
<p class="p4">
<span>Potpuno je jasno, da optuženi Z.D. i K.R. nisu bili iskreni i dosledni u pogledu tih činjenica, nego je nepromijenjenu odbranu Z.D., optuženi K.R. mijenjanjem svoje odbrane prilagodjavao u obostranu korist, takvim detaljima koji su trebali da učvrste tezu o izvršenju krivičnog djela u patološki afektivnim stanjima i prirodi krivičnog djela, koje bi jednog od njih  privilegovalo do te mjere, da bi odgovarao za ono krivično djelo koje je tražio njegov branilac u završnoj riječi, dok bi o krivici drugog odlučivano kao o izvršiocu krivičnog djela teška tjelesna povreda, koje uslovno rečeno i nije u nadležnosti ovog suda. Tako je optuženi K.R. u odbrani iznijetoj na glavnom pretresu od 07.11.2011.godine upotrebljavao izraze kojima je najotvorenije pravdao kasniju reakciju Z.D. kao posledicu navale svih onih osjećaja i stanja u kome se našao i zbog krivice oštećenih lica (.... imao je osjećaj da ga pola i ne sluša i djelovao mu je potpuno izgubljeno....., imao je osjećaj da ga nije primijetio ..... vidio je da je neraspoložen, nervozan i uzrujan, dok je u odbrani na glavnom pretresu od 15.10.2012. godine još više naglašavao to njegovo stanje iz ranijeg perioda i za vrijeme samog dogadjaja istakavši  .....od tog vremena ponašanje Z.D. se jako promijenilo..., povukao se u sebe, slabo je jeo, žalio se da slabo spava i primijetio je da se stalno osvrće oko sebe.... kad bi išli negdje na put uvijek bi mu govorio, da postoji opasnost da bude likvidiran, da se plaši da mu neko ne podmetne eksploziv ispod automobila.... on se u tom trenutku izbezumio od straha..... pokojni V. se nasmijao dosta jezivo....Z.D. je kao hipnotisan krenuo prema njima.... da se saginje kao da izbjegava metke i kretao se izbezumljeno....).</span>
</p>
<p class="p4"></p>
<p class="p4">
<span>S druge strane, optuženi K.R. opisujući stanje u kome se lično nalazio, kada je po prvi put razgovarao sa oštećenim na terasi, na glavnom pretresu od 15.10.2012. godine je izjavio ..... pošao je do njihovog stola nevoljno..... osjećao je strah, zato što mu je tu bila porodica..... toliko</span><span class="s2"> </span><span>je bio uplašen da ih nije ni za imena pitao..... te je ustao i otišao u velikom strahu..... bio je jako uzbudjen i uznemiren, imao je osjećaj da mu se uznemirila cijela porodica.... u tom trenutku bio je jako uplašen.... bio je pod jakim emocijama zbog prisustva djece i supruge.... došao je u S.G. sa velikom mučninom, strahom, mučnim osjećajem u stomaku, aritmijom.... morao je da podje do wc-a restorana "J.S." zbog mučnog osjećaja u stomaku, velikog straha i treme.... možda je u tom strahu i opsovao, jer je bio jako uplašen..... u tom trenutku je bio jako uplašen, izbezumljen i nije bio pri sebi.... napustio je S.g. i B. jako uplašen i uznemiren zbog svega što se desilo.... tog dana bio je jako uplašen, rasijan i dezorjentisan. Naravno da mu sud ne vjeruje da se nalazio u takvom stanju zbog oštećenih, ne samo zato što strah uopšte nije ni spominjao u ranijoj odbrani, nego zbog svih razloga  koje je naveo i koje će nadalje navesti u obrazloženju ove presude.</span><span class="s2"> </span>
</p>
<p class="p4">
<span>Optuženi Z.A. je u vezi svojeg stanja u kome se nalazio u vrijeme izvršenja djela naglasio da je na udaljenosti od 5-6 metara, pod već opisanim okolnostima u njegovoj odbrani, vidio momka sa rukom na pasu u torbici i da je pucao zato što je mislio da mu je život ugrožen i da će on pucati na njega, dok je u vezi optuženog Z.D. istakao da je nakon svega što se desilo na izlasku iz S.G. mu izgledao uzrujano, pričao nepovezano, pominjući da su ga napali, pucali na njega, da je i on morao da brani svoj život, ali i da mu je u tom stanju rekao da mu je torbica ostala negdje na terasi, pa je on shvatio da treba da nazove konobara da se ona makne i tako ukloni svaki trag G. prisustva na terasi. Optuženi Z.R. je ukazao na stanje Z.D. nakon dogadjaja na terasi naglasivši da je po izlasku iz apartmana vidio G. kod c. uznemirenog, crvenog u licu, pričao je nepovezano i govorio da su došli da ga ubiju i da su ga napali. </span>
</p>
<p class="p4"></p>
<p class="p4">
<span>Sud je naveo razloge na osnovu kojih je izveo zaključak o dokazanosti činjenica koje ukazuju da oštećeni R., ni bilo ko iz njegovog društva, nakon njihovog prvog dolaska u restoran i pri susretu sa optuženim K.R, nikome nije prijetio, niti preko njega slao bilo kakve prijeteće poruke optuženom Z.D., pa sud ne vjeruje ni da je, u telefonskom razgovoru koji je pominjao Z.D., rekao ono što je on istakao u svojoj odbrani,</span><span class="s2"> </span><span>niti se zbog tog razgovora </span><span class="s2"> </span><span>mogao naći u strahu i neizvjesnosti, šta će mu sve donijeti dogovoreni susret sa njim na terasi restorana "J.S.". Naravno, ni optuženi K.R. nije mogao, zbog njihovog prisustva na terasi i nakon obavljenog razgovora sa oštećenim R., osjećati bilo kakvi lični strah za sopstvenu i bezbjednost svoje porodice, jer za nastanak takvog stanja nije bilo nikakvog realnog pokrića, zbog kojeg bi izuzetno uplašen(i) dočekali taj "sastanak" na terasi restorana "J.S.". Upravo je  riječ "sastanak" u jednom trenutku upotrijebio optuženi K.R. i ne treba ni prevoditi njeno značenje da bi se shvatilo, kako su oštećeni doživjeli taj susret sa Z.D. na terasi.  Uostalom oštećeni J.V. je čuo, da je u tom razgovoru R. rekao  "evo sad dolazim",  pa su se zato odmah vratili ka S.G. i krenuli  po dogovoru u restoran "J. S.".Nesumnjivo je utvrdjeno na osnovu listinga telefonskog broja koji je koristio optuženi Z.D. (....) da je taj kontakt ostvaren u 18:09:59 jer je sa tog broja pozvao broj .....  i da je taj razgovor  trajao 32 sekunde ili očigledno znatno duže od one jedne rečenice koju je u svojoj odbrani pomenuo optuženi Z.D..</span>
</p>
<p class="p4"></p>
<p class="p4">
<span class="s2">Šta su sve optuženi naveli u vezi okolnosti pod kojima su se našli na terasi restorana "J.S." prije predmetnog dogadjaja</span>
</p>
<p class="p4"></p>
<p class="p4">
<span>Za razliku od optuženog Z.D. koji nije spominjao prisustvo ostalih optuženih na terasi restorana "J.S." u vrijeme dogadjaja, optuženi K.R. je na glavnom pretresu od 07.11.2011. godine naveo, da je nakon njihovog susreta u lokalu "F." otišao sa svojom porodicom u šoping i poslije pola sata vratio na terasu restorana "J.S.", gdje je zatekao Z.D. za jednim stolom sa desne strane od ulaznih vrata, ali se nijesu pozdravljali, jer je uočio da je nervozan, neraspoložen, uzrujan i imao je osjećaj da ga nije ni primijetio, kada je sjeo za jedan sto na drugom kraju restorana. U toj odbrani je tvrdio da na terasi više nije bilo njegovog prijatelja V.Č. i da je ubrzo sa porodicom, prije ovog dogadjaja zbog kojeg mu se sudi, otišao kući, tako da u njemu nije mogao ni učestvovati na bilo koji način. Medjutim, on je posle gotovo godinu dana (15.10.2012.godine) primijetio da, na tom ranijem zapisniku, nijesu unijeti neki navodi iz njegove odbrane, na način na koji se tada izjašnjavao, pa je  potpuno drugačije opisao, šta se dešavalo nakon njihovog susreta u lokalu "F" istakavši, da je poslije odlaska Z.D., nešto kasnije, i sam otišao u taj restoran sa "velikom mučninom, strahom, mučnim osjećajem u stomaku i aritmijom". Zatekao je Z.D. da sjedi desno od ulaznih vrata restorana u blizini vitrine za piće, dok je on otišao za jedan viseći sto koji se nalazio krajnje desno na granici izmedju restorana "H.M." i "J.S." i naglasio da taj sto nije unijet u skicu lica mjesta, nego da se samo može vidjeti iz fotodokumentacije, kao i da je odlučio da sjedne tamo, kako ga Z.D. ne bi "otjerao", jer mu nije dozvoljavao da podje sa njim u "J.S.".</span>
</p>
<p class="p4"></p>
<p class="p4">
<span>Optuženi Z.R. je u pogledu tih okolnosti na glavnom pretresu od 07.11.2011. godine naveo, da je tog dana u poslijepodnevnim satima došao u restoran "J.S." i tamo zatekao samo G.Z. za jednim od stolova, usput mu se javio i otišao na gornju terasu, te sjeo za sto koji se nalazio u blizini i naspram stola za kojim je sjedio Z.D. i nešto kasnije ušao u obližnji apartman, koji je zajedno sa Z.A.  koristio i odakle nije izlazio dok nije začuo pucnje ispred restorana. </span>
</p>
<p class="p4"></p>
<p class="p4">
<span>Optuženi Z.A. u svojoj odbrani od 07.11.2011. godine nije spominjao da je vidio oštećene prilikom njihovog prvog dolaska na terasu i prećutao je da se tada nalazio u društvu K.R. koji je izjavio da je on povremeno dolazio za njihov sto, a njegovo prisustvo u to vrijeme potvrdio je i jedan od konobara L.I. koji je u svojstvu svjedoka naveo  da je sa K.R. i njegovim društvom, u jednom trenutku vidio za stolom i A.Z. Najjasniji dokaz o njegovom prisustvu u tom periodu predstavlja činjenica da je od tog konobara nešto kasnije tražio papir koji je on primio od pokojnog R. U vezi prisustva optuženog Z.D., prije nego što će oštećeni doći po drugi put na terasu, samo je rekao da se sjeća, da je i G. došao u restoran, ali da mu to ništa nije bilo čudno, jer je svakodnevno dolazio i tu provodio duže vrijeme. </span>
</p>
<p class="p4"></p>
<p class="p4">
<span>Dakle, dok optuženi Z.D. nije vidio ni jednog od optuženih na terasi, optuženi Z.A. i Z.R. prije dolaska oštećenih nijesu na terasi vidjeli K.R., koji je vidio optuženog Z.D., i ostavio mogućnost da se tu nalazio Z.R. Naravno, kada se pogledaju fotografije iz fotoelaborata koji prikazuju izgled terase i stolova za kojima su se nalazili i kada se uzmu u obzir prisjećanja optuženih K.R. i Z.A. o nekim rusima  i ostalim gostima koji su se nalazili na terasi, onda je sasvim jasno da su se morali medjusobno vidjeti, zato što su se u to vrijeme prije dolaska oštećenih, kako je to utvrdjeno na osnovu iskaza svjedoka koji su radili u toj smjeni,  zaista i nalazili na toj terasi. Naprijed navedeni dijelovi njihovih odbrana su nelogični i sa stanovišta dinamike kojom se dogadjaj odvijao, nakon dolaska oštećenih, jer iz odbrane optuženog Z.D. proizilazi da su se pojavili par minuta nakon što je on sjeo za sto, dok je K.R. govorio  da je nakon dolaska, kratko sjedio za svojim stolom, pa je otišao do toaleta zbog pomenutog unutrašnjeg stanja u kome se nalazio, pa se ponovo vratio za sto i dok je razmišljao, da li je Z.D. završio taj "sastanak"  ili tek treba da se sretne sa njima, uočio je nekoliko ljudi koji terasom "H.M." idu ka restoranu "J.S.".</span>
</p>
<p class="p4"></p>
<p class="p4">
<span>Medjutim, u vezi tako iznijetih okolnosti u njihovim odbranama može se istaći da su one u potpunoj suprotnosti sa iskazom svjedoka L., koji je naveo da je u medjuvremenu K.R. otpratio svoju ženu i društvo i da se nakon toga vratio sa G., dok je svjedok R.G. istakao da su optuženi gotovo istovremeno došli na terasu (kad je G. došao na tu nižu terasu, iza njega je došao R.K., iza K.R. je došao Z.R.).  U tom smislu, ako se podsjetimo svjedok R. je za optuženog Z.D. rekao da je sjeo za sto u blizini rashladne vitrine, držeći desnu šaku u jednoj otvorenoj torbici i odmah zatražio da mu donese jedno ćebe. Nakon toga je vidio da sa stola uzima jednu platnenu salvetu, kojom prekriva tu ruku i torbicu i da je posle toga donio to ćebe i stavio mu ga preko lijevog ramena, ali da ga je on povukao na desnu stranu i potom spustio desnu ruku i torbicu ispod stola uz koljeno, te na kraju zatražio da mu donese "R." vodu. On je takodje pojasnio da je K. R. sjeo za barski sto koji se nalazi 4 - 5 metara od ulaza u restoran, ka restoranu "H.M.", te da je vidio kada je Z.D., na nižoj terasi pokazivao rukom Z.R. na višu terasu i da je on tamo i otišao, te sjeo za sto koji je sa tog nivoa najbliži onom za kojim je sjedio Z.D. U jednom trenutku, u vezi ponašanja Z.A., koji se vrzmao po donjoj terasi je rekao, da je otišao na gornju terasu i vratio obučen u poluver sive boje sa kragnom i rajfešlusom iako je prije toga imao kratku majicu svijetle boje. Objektivno je rezonovati da je to uradio kako mu se pištolj iza pasa ne bi vidio ispod te majice kratkih rukava svijetle boje i da se potom vratio na donju terasu, gdje je imao mobilnu poziciju.</span>
</p>
<p class="p4"></p>
<p class="p4">
<span>I svjedok L.I. je potvrdio riječi ovog svjedoka, rekavši da je prvi na terasu stigao D.Z., "a odmah za njim R.K., a odmah za ovim Z.R.". I on je vidio da je Z.R. otišao na višu terasu i sjeo za sto najbliži Z.D. dok je K.R. sjeo za jedan viseći sto lijevo od ulaznih vrata restorana. Ne zna kako se tu stvorio Z.R., jer on nije došao sa "ovom dvojicom" i za Z.A. je rekao da se "opet" tu pojavio sa džemperom dugih rukava bijele boje.</span>
</p>
<p class="p4"></p>
<p class="p4">
<span>Prema tome, njihov gotovo istovremeni dolazak i dalje ponašanje na terasi u očekivanju dolaska oštećenih, ukazuju i otkrivaju njihovu potpunu spremnost za oružani napad, jer su se rasporedili i zauzeli takve pozicije na gornjoj i donjoj terasi, koje odgovaraju mjestima, sa kojih je po prvobitnim iskazima svjedoka oštećenih pucano u njihovom pravcu, što je i potvrdjeno, kroz nalaze i mišljenja vještaka sudsko medicinske i balističke struke.  Najočigledniji dokaz promišljenog pripremanja za oružani napad ogleda se iz naprijed navedenog i detaljnog opisa ponašanja optuženog Z.D., koji je očigledno za stolom razmišljao o najpovoljnijoj varijanti za skrivanje oružja i najboljoj poziciji za početak oružanog napada na oštećene nakon njihovog dolaska na terasu (traženje ćebeta, uzimanje salvete kojom je prekrivao ruku i torbicu, držanje ruke u torbici, spuštanje ispod stola). Takvo njegovo ponašanje je u suprotnosti sa onim očekivanjem i razmišljanjem koje je sam iznio u svojoj odbrani prije polaska na terasu "računao sam da u to vrijeme u S.G. u B. ima puno turista, inspektora u civilu, te da me neće niko napasti niti nauditi", te sa naknadno iznesenom konstatacijom iz koje protivurječno, u odnosu na njegovo unutrašnje stanje  proizilazi, da je on ustvari tek počeo da "sumnja u sve ovo", kada ih nakon dolaska nije našao ni u unutrašnjosti restorana". S druge strane, optuženi K.R., kako bi prikrio prave razloge i izbjegao ocjenu, da je djelovao zajednički i po nekom planu, sjeo je na mjesto koje je bliže navedeno u njegovoj odbrani, te je u skladu sa novoizabranim konceptom svoje odbrane i otklanjanjem takvog razmišljanja, istakao da se tamo našao, kako ga navodno Z.D. ne bi otjerao sa terase, jer mu inače nije dozvoljavao da podje zajedno sa njim u restoran "J.S.". On je to objašnjenje iznio i iz jednostavnog razloga, što ga je na tom prostoru, prije dolaska oštećenih, uočio svjedok R.G. i to mjesto označio kao barski sto koji se nalazi 4 - 5 metara od ulaza u restoran prema restoranu "H.M.". </span>
</p>
<p class="p4"></p>
<p class="p4">
<span>I svi naknadno preduzeti postupci ukazuju da su se pripremili za oružani napad, i da im nije bilo stalo ni do kakvog razgovora sa oštećenim koji dolazeći na terasu, po drugi put, na osnovu postignutog dogovora, izmedju Z.D. i R., kao ni prvi put, nijesu izazvali ni jednu incidentnu situaciju, niti su se u dogadjaju koji se naknadno odigrao našli u protivpravnom napadu ili situaciji koja je ukazivala na napad koji je trebao da uslijedi, zato što na licu mjesta, ni kod onog oštećenog koji je uspio da pobjegne, osim njihovih krvavih tragova i nepomičnih tijela nije pronadjeno vatreno, ni hladno oružje niti neko drugo sredstvo podobno da na bilo koji način ugrozi tjelesni integritet i život optuženih lica. Takodje je utvrdjeno, da ni jedan od optuženih nije lično poznavao oštećene, niti su znali o kome se radi kada je po prvi put sa jednim od njih razgovarao optuženi K.R., pa se nijesu ni mogli nalaziti u nekim prethodnim odnosima koji bi karakterisali napetosti, prijetnje, verbalni ili neki drugi napadi, teške uvrede ili bilo koji postupci na osnovu kojih bi mogli se naći u takvom unutrašnjem stanju koje  je sud već opisao kroz odbrane pomenutih optuženih lica. U skladu sa utvrdjenim činjenicama, o njihovoj nenaoružanosti i nespremnosti za oružani obračun, su i činjenice koje ukazuju na neskrivanje sopstvenog identiteta (u torbici J.Ž. nalazili su se pasoši pokojnog S.A. i oni su doputovali kolima na kojima je bio vidljiv naziv agencije u kojoj je radio), te da su htjeli i došli bilo koga da likvidiraju ne bi ni tako otvoreno ispoljili naivnost i osoblju restorana ostavljali na papiru svoj broj telefona i lično ispisivali svoje ime, kako bi se taj papir predao  optuženom Z.D., nakon njegovog dolaska u restoran. Zato potpuno neosnovano djeluju tvrdnje advokata M. branioca optuženog K.R. koji je rekao da je K. poslao "bjelosvjetske razbojnike učinioce  najtežih krivičnih djela koji su spremni na sve ....., kao i da je njihovo ponašanje i komunikacija sa optuženim K.R. prije dogadjaja ukazivali da su došli radi napada na okrivljenog Z.D. i nasilnog ulaska u posjed "J.S." i otimanja jedne polovine, koja je pripadala O.L.".</span>
</p>
<p class="p4"></p>
<p class="p4">
<span class="s2">Kako su optuženi K.R. i Z.D. opisali dolazak  oštećenih i njihovo ponašanje na terasi restorana "J.S." u B.</span>
</p>
<p class="p4"></p>
<p class="p4">
<span>Optuženi Z.D. je u vezi tih okolnosti istakao "prošlo je možda negdje oko jedan minut kada sam vidio da na terasu restorana dolazi više mladića i to idu jedan za drugim, kao vojnici. Naišli su od lokala "H.M.", sa moje lijeve strane, išli pored zidića koji razdvaja terasu lokala "J.S." od puta koji vodi prema G.t. odnosno c. i da je odmah pretpostavio da su to ti momci koji ga traže i da medju njima ni jednog nije poznavao. "Prva dvojica koji su išli sjeli su za sto, tačno preko puta mene, a druga dvojica su ostala da stoje pored njihovog stola, stajali su držeći ruke ispred sebe</span><span class="s2"> </span><span>i to jedan držeći ispred sebe, dok je drugi, više držao ruke u predjelu grudi".</span><span class="s2"> </span><span>Ja sam tada glasnije zovnuo i rekao V. ..... </span>
</p>
<p class="p4"></p>
<p class="p4">
<span>Optuženi K.R. je u vezi istih okolnosti naveo  "..... i dok sam ja razmišljao da li je on završio taj sastanak ili sa nekim treba da se sastane, vidio sam nekoliko ljudi koji kroz terasu "H.M." idu ka "J.S.". Vidio sam da su medju njima i oni ljudi sa kojima sam prethodno sjedio. Oni su kratko zastali sa nekim na terasi, ali ja nijesam mogao da vidim koliko ih ima zato što je jedna palma bila tu, niti sam mogao da čujem šta pričaju, ali sam vidio da se na uvo dogovaraju. Kada su ušli na terasu "J.S." oni su se kretali formacijski. Prvo su išla dvojica, za koje sam kasnije saznao da se zovu V.R. i A.S. V. je bio u crnoj majici i ošišan na ćelavo, S. u bijeloj majici i izgledao je tako jezivo da sam se ja jako uplašio. Oni su sjeli u krajnji lijevi ugao za sto, za koji sam ja prethodno sjedio sa svojom porodicom. V. je držao ruku ispod stola, a S. je držao desnu ruku u predjelu pojasa, a preko nje je bila naslonjena lijeva ruka, dok ova dva J. uopšte nijesu sjedali za sto, nego su se rasporedili tako da sa svih strana mogu da pridju G. Z. Pozicija J. Ž.  je bila 2 - 3 metra, ako ne i više od njihovog stola i on je stajao, sa rukom u torbici "pederuši", dok je J.V. stajao na samom ulazu u "J.S." od "H.M." takodje sa rukom u torbici. On je, takodje, bio jako krupan i meni je izgledao kao i svi profesionalci koji Z.D.  nijesu ostavili ni najmanju šansu da ostane živ.</span>
</p>
<p class="p4"></p>
<p class="p4">
<span class="s2">U čemu se razlikuju u pogledu naprijed navedenih okolnosti odbrane optuženih Z.D. i K.R.</span>
</p>
<p class="p4"></p>
<p class="p4">
<span>Najprije, optuženi Z.D. koji prati dolazak oštećenih od lokala "H.M.", koji se najbolje vidi zajedno sa terasama restorana "J.S." na fotografijama koje se nalaze na stranama 10 - 13 i 79 iz fotoelaborata, ne naglašava njihovo zaustavljanje, zadržavanje sa nekim na terasi i dogovoranje na uvo, niti je naglasio da je vidio da oni koji su sjeli za sto (V. i S.) drže ruke ispod stola (V.), niti lijevu ruku preko desne stavljenu u predjelu pojasa (S.), dok je u vezi ponašanja i položaja koji su zauzeli J. rekao nešto sasvim drugo od onog što je naveo K.R. odnosno da su ostali da stoje ispred stola i to tako što je jedan držao ruke ispred sebe, a drugi je više držao ruke u predjelu grudi. S druge strane, u vezi torbica koje je pominjao optuženi K.R., oštećeni  J.Ž. je rekao da je samo on imao torbicu od koje se nije odvajao i u kojoj su bila A. i njegova dokumenta, te mobilni telefoni i ostale stvari koje su već opisane u njegovoj izjavi. Uostalom te činjenice proizilaze iz službene zabilješke UP PJ Budva br.240-100-254 koja je službeno protokolisana 16.09.2007. godine,  u kojoj je, izmedju ostalog navedeno da je na licu mjesta pronadjena jedna crna torba "pederuša" koja je skinuta sa povrijedjenog J.Ž. i u kojoj su bili pasoš na ime ukrajinskog  državljanina A.S. i to u. i pasoš izdat na njegovo ime u Č. U službenoj zabilješci je konstatovano, da je nadjena još jedna crna torbica na rashladnoj vitrini, ali to je očigledno ona koju je bacio konobar L. nakon razgovora sa Z.A., što je vidio i u svom iskazu pomenuo R.G. Izgled ove torbice i mjesto gdje je bačena potvrdjuju navode tih svjedoka i ono je bliže vidljivo na fotografijama iz fotoelaborata koje se nalaze na 46 strani. (trag označen brojem 42). Te činjenice u vezi torbice konstatovane su i u zapisniku o uvidjaju, s tim što je  za torbicu, za koju je u službenoj zabilješci navedeno da je skinuta sa povrijedjenog J.Ž., od strane istražnog sudije konstatovano da se nalazi na stolici nedaleko od tijela R.V. Izgled ove torbice sa oznakom "G" koja je označena kao trag broj 34 na stolici vidljiv je  na fotografiji, koja se nalazi na strani 38 fotoelaborata.</span>
</p>
<p class="p4"></p>
<p class="p4">
<span class="s2">Kako je otpočeo sukob po odbrani optuženog Z.D. i šta su u pogledu tih okolnosti svjedočili L.I. i R.G.</span>
</p>
<p class="p4"></p>
<p class="p4">
<span>Dakle, dok su dvojica sjedili za stolom i druga dvojica ostali da stoje pored njihovog stola, sa položajem ruku koji je opisan u njegovoj odbrani, optuženi Z.D. je nadalje naveo, da je tek tada zovnuo i rekao "V", našta se jedan od ove dvojice što su sjedili blago okrenuo i pogledao u njegovom pravcu. "Prema ovome, što se blago okrenuo prema meni pokazao sam rukom prema praznoj stolici za mojim stolom, a to je značilo da dodje tu i sjedne pored mene. On je onako sjedeći prstom pokazao da dodjem ja kod njega i glasno je izgovorio "dolazi ti ovamo". To je glasno izgovorio tako da su se gosti na terasi okrenuli. Osjetio sam neprijatnost i odmah ustao od stola i krenuo prema njihovom stolu, praktično kao po naredbi. Poslije napravljenih 2-3 koraka čuo sam škripu stolica".</span>
</p>
<p class="p4"></p>
<p class="p4">
<span>Svjedok L.I. je u vezi tih situacija naveo, da je te momke vidio da prolaze kroz baštu i kada je nakon toga ušao u restoran, on je iz unutrašnjosti čuo neku buku i izašavši na vrata našao se G. iza ledja i vidio je, da je on ustao i krenuo prema tim momcima  "koji su bili kod onog stola u čošku gdje je prethodno sjedio R.K. sa svojim društvom" i čuo je, kako se G. obraća povišenim tonom i drsko govori "dodjite vi ovamo". To je rekao, kada je krenuo ka njima i još je nešto govorio, ali ja to nijesam razumio ......".</span>
</p>
<p class="p4">
<span>Svjedok R.G. se u tim trenucima nalazio u restoranu, naručujući za G. "R." vodu i tada je čuo neko komešanje, galamu na nižoj terasi i u toj galami je prepoznao G. glas koji nekom kaže "dodji ovamo pičko jedna" i odmah potom je čuo jedan pucanj, a nakon tog prvog, sa kratkim razmakom, čuje 5, 6, 7 pucnjeva možda i više. Optuženi K.R.  je očigledno "preuzeo" na sebe tu psovku (možda sam u tom afektu nešto opsovao..., jer sam bio jako uplašen, a ja u životu nikada ne psujem), kako bi se usaglasio sa zapažanjem ovog svjedoka, da je odmah potom čuo jedan pucanj, te samim tim učinio vjerodostojnijom svoju tvrdnju da je on prvi pucao, a Z.D., tek nakon toga, pod opisanim okolnostima.</span>
</p>
<p class="p4"></p>
<p class="p4">
<span class="s2">Kako je započela pucnjava prema prvobitno iznijetim iskazima oštećenih J. Ž. i V.</span>
</p>
<p class="p4"></p>
<p class="p4">
<span>Oštećeni Ž.J. je u vezi tih okolnosti naveo "čim je V. sjeo, onaj crni ispred kojeg je bila torbica je rekao "ko je ovdje V." ili "ko je od vas V.". V. je odgovorio "ja sam". Tada je taj čovjek rekao "dodji ovamo da sjedneš" i to je rekao malo jačim tonom, tako da je to meni već tada ličilo na neku nenormalnu situaciju. Sve se brzo odvijalo. V. je govorio tom čovjeku "dodjite vi" i tada ovaj čovjek crne kose ustaje od svog stola i kreće prema stolu gdje se mi nalazimo i iz one torbice je izvadio pištolj, krenuo prema nama i govori nešto u smislu "šta ti meni dodjite vi" i tada je ovaj čovjek zapucao, a odmah je prema nama zapucalo sa još dva mjesta, lijevo i desno od tog čovjeka. Nije siguran sa koliko  mjesta je pucano, jer je pao potrbuške i bio je pogodjen u stomak, noge, prepone i grudi. Ležeći dole čuo je da A. doziva pomoć.</span>
</p>
<p class="p4"></p>
<p class="p4">
<span>Svjedok J.V. je istakao da ne može da tvrdi da je dobro čuo šta je taj čovjek rekao V., osim što mu je rekao da pridje i da je moguće, da je V. tom čovjeku nešto odgovorio, ali da on to nije čuo, tek kada je počela pucnjava čuo je psovku jebem ti mater, ali ne zna ko je to rekao iz grupe koja je na njih pucala.</span>
</p>
<p class="p4"></p>
<p class="p4">
<span>Dakle, kada se iskazi oštećenih dovedu u medjusobnu vezu, onda se izvodi pouzdan činjenični zaključak da se oni u dinamici ovog krivično pravnog dogadjaja ni u jednom trenutku nisu našli na pozicijama koje je opisao u svojoj odbrani optuženi Z.D., niti su stajali pored stola za kojim su sjedili pokojni R. i S., kao što se ni njihove ruke nijesu nalazile za pasom, niti u torbicama, kako su to na različite načine isticali optuženi Z.D. i K.R.</span>
</p>
<p class="p4"></p>
<p class="p4">
<span>Iz navedenog dijela odbrane optuženog Z.D. koji je interpretiran u pasusu, "kako je otpočeo sukob.... " na terasi prema njegovim navodima lako se izvodi  zaključak, da je on prvi krenuo prema njihovom stolu, zato što je osjetio neprijatnost kada mu je pokazano prstom da ode za njihov sto i glasno rečeno da on tamo dodje, te da je to bio glavni razlog zbog kojeg je ustao i napravio 2 - 3 koraka prema njihovom stolu. Kada se tako iznijeta tvrdnja dovede u vezu sa zapažanjima svjedoka R., da je Z.D. dok je sjedio za stolom držao šaku u jednoj otvorenoj torbici, te jednim dijelom iskaza oštećenog J.Ž. u kome je naveo, da je ustao od svog stola i krenuo prema stolu gdje su se oni nalazili i da je iz torbice izvadio pištolj i nakon toga zapucao, kao i onim dijelom iskaza L. u kome je naveo, šta je vidio kada se našao iza G. ledja,  da ustaje i kreće prema oštećenim, te čuje jedan pucanj koji je pogodio momka u narandžastoj majici, dok je drugi pogodio momka u crnoj majici, onda se izvodi zaključak, zbog čega optuženi Z.D.  uopšte i nije spominjao tu torbicu u svojoj odbrani, nego je isticao da je na terasu došao sa dva pištolja kalibra 9 mm, koju je stavio sa prednje strane u pojasnom dijelu. Medjutim, tu torbicu je pomenuo i optuženi Z.A. kada je naveo, da je nakon tog dogadjaja na terasi, negdje na izlasku iz S.G., Z.D. rekao da mu je torbica ostala negdje na terasi, te da je on iz te njegove priče shvatio da treba da nazove konobara, da se ona "makne", kako bi se uklonio svaki trag o njegovom prisustvu na terasi. To njihovo razmišljanje o uklanjanju svakog traga o njihovom prisustvu potvrdio je u svom iskazu i svjedok L., koji je naveo, da ga je nakon tog dogadjaja u dva navrata zvao A.Z. i prvi put mu rekao "I. skloni G. torbicu sa stolice" i nakon toga "ako ko pita za mene, ja sam na službenom putu", "pravite se ludi nikome ništa ne govorite, nijeste ništa vidjeli, nijeste ništa čuli". </span>
</p>
<p class="p4"></p>
<p class="p4">
<span>Prema tome, neosnovani su navodi iz odbrane optuženog Z.D. da je nakon dolaska oštećenih na terasu restorana "J.S.", kraćeg razgovora i poziva da dodje za njihov sto, krenuo ka njima kao hipnotisan, te da je sukob otpočeo i dalje se odvijao, tako što je zastao, kada je vidio da jedan od tih mladića koji su stajali do V. kreće rukom prema pojasu, zbog čega je napravio korak unazad i izvadio oba pištolja koja je držao za pojasom, te da je u tom momentu neko pucao na njega, pa pomislivši da gine i sam zapucao iz tih pištolja nemogavši da se izjasni u kom pravcu je pucao niti koliko je projektila ispalio. Sud je naveo razloge zbog kojih nije prihvatio odbrane optuženih Z.D. i K.R. u pogledu okolnosti koje su prethodile ovom dogadjaju na terasi, istakao u čemu se ogledaju te njihove nesaglasnosti i protivurječnosti, kao i suprotnosti u odnosu na iskaze svjedoka R. i L., te oštećenih J., kao i na osnovu kojih činjenica je izveo zaključak, da su se pripremili za oružani napad, pa je nakon ocjene o neosnovanosti odbrane optuženog Z.D. o tome kako je počeo sukob, u tom dijelu je istu ponovio, kako bi u nastavku kroz dodatne i detaljne analize i odbrana optuženih K.R., Z.R. i Z.A., dovedene u vezu sa   rezultatima ostalih izvedenih dokaza ukazao i na njihovu neuvjerljivost i neosnovanost.  </span>
</p>
<p class="p4"></p>
<p class="p4">
<span>U tom smislu i optuženi K.R. je na protivurječan način u odnosu na odbranu Z.D. i ostale izvedene dokaze, na glavnom pretresu održanom 15.10.2012. godine u potpuno izmijenjenoj odbrani priznao da je iz revolvera "M" prvi pucao u noge J.Ž. i da je tek nakon njega optuženi Z.D. počeo da puca iz dva pištolja. Naime, on je u toj izjavi pojasnio da je nakon dolaska oštećenih na terasu, optuženi Z.D. upitao "ko je od vas V." i posle kraće verbalne komunikacije koja se završila ustajanjem od stola pok. V.R. i njegovim naredbodavnim pozivom da Z.D. dodje za njihov sto, nastala jedna takva situacija koju će sud nadalje iznijeti kroz citat iz njegove odbrane, kako bi se te protivurječnosti na jasniji i potpuniji način sagledale "Z.D. je krenuo kao hipnotisan put njih i onda su oni krenuli put njega. Mislim da je prvi krenuo pok. A.S.. Z.D. se ukopao u mjesto i izvadio je oružje. Ja sam u tom trenutku iako sam bio daleko od njih osjetio veliku opasnost, jer su ovi ljudi držali ruke za pasom – A.S., dok su ova dvojica (misli na oštećene J.) držali ruke u torbicama i da se trgaju naglo, zato sam i ja izvadio revolver koji sam imao kod sebe i povikao iz sveg glasa "lezite dole".......... Pritrčao sam i sa udaljenosti od 2 - 3 metra pucao Ž.J. u noge i nijesam imao namjeru da mu nanesem teže povrede a daleko od toga da sam imao namjeru da ga lišim života. U tom trenutku, kada sam ja rekao "lezite dole Z.D. je sa dva pištolja u rukama stajao i povukao se korak unazad. Ja sam opalio prvi metak u noge J.Ž., a onda je D.Z. počeo da puca iz dva pištolja i da se saginje kao da izbjegava metke i kretao se potpuno izbezumljeno. Ja u tom trenutku nijesam vidio Z.A. da puca, tek kasnije sam saznao da je i on pucao u J. Ž.".</span>
</p>
<p class="p4"></p>
<p class="p4">
<span>U kontekstu ovako iznijetog početka sukoba i dinamike onoga što se dalje dešavalo na terasi restorana "J.s." i odbrana optuženog Z.A. koju je kao izmijenjenu iznio na glavnom pretresu od 02.07.2012. godine djeluje protivurječno, jer je on tvrdio da je, nakon uvida u popis robe i nekog povišenog razgovora koji je dopirao sa terase, izašao napolje i primijetio da jedan momak sjedi u ćošku, a drugi je ustao i krenuo prema Z.D., koji je sjedio za stolom u ćošku, te da je tada čuo jedan pucanj koji mu je došao iza ledja sa njegove lijeve strane. Na pitanje svog branioca je dodatno pojasnio tu situaciju odgovorom koji se citira "u momentu kada sam čuo taj prvi pucanj nalazio sam se izmedju stolova koji su bliži vratima restorana "J.S.". Bio sam okrenut ledjima, a pucanj je došao sa moje lijeve strane iz  pravca restorana "H.M." i to onih stolova koji su bliži stazi koja se nalazi uz donju stranu restorana "J.S.". </span>
</p>
<p class="p4"></p>
<p class="p4">
<span>Nadalje je razvoj te situacije objasnio tako što je istakao, da je potom čuo škripu stolica, pucnje, te da je vidio Z.D., kako ustaje i ispruženih ruku počinje da puca. Potom se i on okrenuo prema momku koji je stajao naspram njega udaljen 5-6 metara, pa vidjevši mu ruku na pasu i torbici i misleći da mu je život ugrožen i sam je izvadio pištolj kalibra 7,65 mm, repetirao ga i ispalio dva metka u pravcu njegovih nogu. Kasnije se ispostavilo da je taj u koga je pucao bio J. Ž.</span>
</p>
<p class="p4"></p>
<p class="p4">
<span>Gotovo je suvišno detaljno isticati u čemu se sve ogledaju protivurječnosti i razlike u odbranama optuženih K.R. i Z.A. (na osnovu kojih proizilazi da je oštećeni J. prvo čekao jednog, pa onda drugog da pucaju u njega), ali se ona najvažnija ogleda u tome, što je optuženi Z.A.  tvrdio da je prvi projektil ispaljen iz pravca terase "H.M.", što uopšte ne pominje optuženi K.R., koji je upravo sebe označio kao lice koje je toga dana prvo pucalo u donje ekstremitete oštećenog J. i da je tek nakon njega, pod okolnostima koje su već isticane, pucao i optuženi Z.D. Najživotnije pitanje koje se postavlja u jednoj takvoj situaciji jeste, kako je moguće da ni jedan od optuženih ne uzvrati u pravcu onog koji je pucao u njihovom pravcu, što je jedno logično i zdravorazumsko pitanje, nego, kao da se ništa nije desilo usmjeravaju svoju pažnju na oštećene za koje je nesumnjivo utvrdjeno da nijesu bili naoružani i predstavljali bilo kakvu opasnost za njihovu ličnu bezbjednost i živote.</span>
</p>
<p class="p4"></p>
<p class="p4">
<span>Tako iznijete tvrdnje optuženih K.R. i Z.A. nisu samo u medjusobnoj suprotnosti, nego su i u protivurječnosti i sa odbranom optuženog Z.D. koji za te momke nije uopšte rekao da su ruke držali u torbicama, nego da je zastao na 4 - 5 metara od njihovog stola, kada je vidio da je jedan mladić koji je prvi stajao do V. kreće rukom u predjelu pojasa, te da je tada izvadio oba pištolja i koraknuo unazad, u kom trenutku je i neko pucao u njega, jer je osjetio da mu je sa lijeve strane zrno prošlo pored glave.</span>
</p>
<p class="p4"></p>
<p class="p4">
<span>Takodje sud naglašava, da su te odbrane optuženih Z.D., Z.A. i K.R. ne samo u medjusobnoj protivurječnosti, u pogledu tih okolnosti nego su i nesaglasne sa iskazima oštećenih, koje su oni dali pred istražnim sudijom, kao i iskazima svjedoka koji su radili kao konobari u tom ugostiteljskom objektu L. i R.</span>
</p>
<p class="p4"></p>
<p class="p4">
<span>U tom smislu njihove odbrane su u nesumnjivoj nesaglasnosti sa iskazom oštećenog J.Ž., koji je nakon V. odgovora dodjite vi naglasio da je onaj čovjek koji mu se i obratio pitanjem "ko je ovdje V." ustao od svog stola i iz crne torbice koja se nalazila ispred njega izvadio pištolj i krenuo prema njihovom stolu govoreći nešto, kao, šta ti meni dodjite vi, te da je tada optuženi Z.D., a ne neko drugi prvi pucao, nakon čega je prema njima zapucalo sa još dva mjesta, sa lijeve i desne strane od tog čovjeka. I oštećeni J.V. je pred istražnim sudijom potvrdio da je prvi pucao onaj koji je rekao "V." i da je onda zapucalo sa još 4 - 5 strana, te da je vidio pištolje kod 4 -5 ljudi koji su bili rasporedjeni u polukrug.</span>
</p>
<p class="p4"></p>
<p class="p4">
<span>Odbrana optuženih Z.D., Z.A. i K.R. je u potpunoj suprotnosti sa iskazom R.G. koji je radio kao konobar u tom restoranu, jer je i on potvrdio postojanje crne torbice ispred optuženog Z.D. (iz koje je po navodima oštećenog Ž. J. izvučen pištolj) dok je svjedok R. u vezi te torbice dodatno pojasnio da je Z.D. prije dolaska oštećenih držao u njoj ruku, prekrivao platnenom salvetom i tražio da mu se ćebe stavi na rame.</span>
</p>
<p class="p4"></p>
<p class="p4">
<span>I svjedok L.I. je na sasvim suprotan način od optuženih opisao početak sukoba, jer je nakon neke buke koju je čuo da dopire sa terase izašao i na vratima restorana se našao iza ledja optuženog Z.D., pa je jasno vidio, da on  ustaje od stola i da je krenuo prema tim momcima i tada ga je i čuo kako im se obraća povišenim tonom i drsko govori "dodjite ovamo" i izgovara još nešto što on nije dovoljno razumio. On je pojasnio, da je optuženi Z.D. krupan čovjek i kako mu je bio okrenut ledjima rekao je "ja ne vidim jasno njemu pištolj, ali čujem jedan pucanj koji je pogodio momka u narandžastoj majici, a onda čujem drugi pucanj koji je pogodio momka u crnoj majici koji je sjedio u stolici" (nesumnjivo je utvrdjeno da je u narandžastoj majici bio obučen J.Ž., a u crnoj majici pokojni R.V.). Tu sam vidio i onog trećeg u bijeloj majici  kojeg ću kasnije vidjeti mrtvog, ali nijesam vidio kada je on pogodjen jer sam se vratio u restoran, tako da onog četvrtog nijesam uopšte vidio.  Kada je G. ispalio te hice bio je daleko od ovih momaka možda 1 - 1,5 metara.</span>
</p>
<p class="p4"></p>
<p class="p4">
<span>Prema tome,  na osnovu tih dokaza izveden i nesumnjiv činjenični zaključak, ko je prvi pucao u oštećene, kao i uopšte koje su sve osobe toga dana pucale u njih iz dva pištolja nepoznate marke kalibra 9 mm, jednog pištolja nepoznate marke kalibra 7,65 mm i revolvera nepoznate marke 357, jer su na licu mjesta kao materijalni dokazi koji potvdjuju navode svjedoka pronadjene čaure i projektili za koje je balističkim vještačenjem utvrdjeno da su ispaljeni iz te vrste vatrenog oružja od kojih su neki projektili izvadjeni iz tijela povrijedjenih i pokojnih lica.</span>
</p>
<p class="p4"></p>
<p class="p4">
<span>Dakle, činjenična tvrdnja da je nakon optuženog Z.D., zapucalo sa više strana i od strane onih koji su bili rasporedjeni u polukrug, kako su tvrdili ošećeni, potvrdjena je i konstatacijama navedenim u zapisniku o uvidjaju istražnog sudije ovog suda  Kri 624/07 u kome je izmedju ostalog navedeno, da su tokom uvidjaja na donjoj terasi uočene čaure od metaka ispaljenih iz vatrenog oružja kalibra 9 mm koje su na skici lica mjesta označeni brojevima 6, 9 i 12  i čaure 7,65 mm označene brojevima 14 i 15, dok su na gornjoj terasi restorana "J.S." pronadjene čaure koje potiču od kalibra 9 mm i one su označene brojevima 16, 17, 18, 19, 20, 21, 22, 23 i 24. Takodje je konstatovano, da su na donjoj terasi restorana "J.S." pronadjeni projektili odnosno dijelovi nalik na projektil koji su na skici označeni brojevima 3, 10, 11, 16, 4, 5 7, 8, 25, 35, 51, 52 i 53 i oni su skoncentrisani na prostoru na kome su se nalazili R. i S.</span>
</p>
<p class="p4"></p>
<p class="p4">
<span>Radi vještačenja su balističaru dostavljene 14 čaura i 11 projektila, od kojih su dva projektila 9 mm izvadjeni iz tijela S.A. i jedan projektil kalibra 9 mm iz tijela R. prilikom obdukcije, kao i dva projektila iz tijela J.Ž. koji su izvadjeni prilikom hirurške intervencije od kojih je jedan pripadao revolverskoj municiji kalibra 357 "M" i drugi pištoljskoj municiji kalibra 7,65 mm. </span>
</p>
<p class="p4"></p>
<p class="p4">
<span>S tim u vezi, treba pojasniti, da je još jedan projektil koji je pripadao revolverskoj municiji  kalibra 357 M., pronadjen na terasi "H.M." i on je obilježen kao broj 38, dok su preostalih 5 projektila kalibra 9 mm, koji su označeni brojevima 3, 10, 11, 35 i 36 pronadjeni ispod stolice oštećenog R. (3) i u njegovoj blizini (36) na najudaljenijem mjestu na donjoj terasi (10), te kod stepeništa (11) i u blizini oštećenog S. (35).</span>
</p>
<p class="p4"></p>
<p class="p4">
<span>Prema nalazu i mišljenju vještaka balističke struke osam projektila 9 mm je ispaljeno iz dva pištolja i to tri projektila iz jednog, od kojih je jedan izvadjen iz tijela S., drugi iz tijela R. i treći koji je označen brojem (10), dok je pet projektila istog kalibra ispaljeno iz drugog pištolja (jedan je izvadjen iz tijela S., dok su ostali pronadjeni na pomenutim mjestima koja su na skici obilježena pod brojevima 3, 11, 35 i 36).</span>
</p>
<p class="p4">
<span>Takodje, prema nalazu i mišljenju istog vještaka dvije čaure kalibra 7,65 mm pronadjene su na donjoj terasi restorana "J.S." i one su ispaljene iz istog pištolja, dok je od 12 čaura kalibra 9 mm, pet čaura ispaljeno iz jednog i 7 čaura iz drugog pištolja. Onih pet koje su ispaljene iz jednog pištolja i obilježene na skici brojevima 6, 9 i 12, tri su pronadjene na donjoj terasi, jedna obilježena brojem 16 na zidu pored ivičnjaka i peta čaura obilježena brojem 24 na gornjem dijelu terase, kao najudaljenija čaura i one su vidljive na fotografijama broj 30 iz fotoelaborata. Preostalih 7 čaura koje su ispaljene iz drugog pištolja i na skici obilježene brojevima 17 i 18 pronadjene su na trećem i zadnjem stepeništu koje povezuje gornju i donju terasu restorana, dok su čaure obilježene brojevima 19, 20, 21, 22 i 23 pronadjene na gornjoj terasi i vidljive na fotografijama 30 i 34 iz fotoelaborata.</span>
</p>
<p class="p4">
<span>Dakle, nema sumnje da položaj ispaljenih čaura iz jednog pištolja kalibra 9 mm koje su zatečene na gornjoj terasi, na pozicijama pod brojem 16 i 24 ukazuju da su ispaljene od strane optuženog Z.R., kome je prije dolaska oštećenih, optuženi Z.D. pokazao rukom na gornju terasu i da je on po navodima svjedoka R., tamo i otišao, te sjeo za sto koji je sa tog nivoa najbliži onom za kojim je sjedio Z.D. na donjoj terasi. Po mišljenju vještaka balističke struke čaura označena pod brojem 24 kalibra 9 mm mogla naći na toj poziciji, tako što je osoba koja je pucala iz pištolja tog kalibra, započela pucnjavu sa vrha stepeništa koje pripada gornjoj terasi i nastavila da se kreće ka donjoj terasi. Njegovo kretanje nakon ispaljenih projektila čine logičnim objašnjenje pod kojim okolnostima su se preostale četiri čaure ispaljene iz istog pištolja našle na zidu pored ivičnjaka (16) i na donjoj terasi koje su obilježene pod brojevima 12, 9 i 6.</span>
</p>
<p class="p4"></p>
<p class="p4">
<span>Zato, naprijed navedenim razlozima, na osnovu kojih je sud izveo zaključak da optuženi Z.D. nije imao za pojasom dva pištolja kalibra 9 mm i da nije iz njih kasnije ni mogao pucati, treba priključiti i onaj dio mišljenja vještaka balističke struke u kome je naveo da varijanta uporednog pucanja iz lijeve i desne ruke u isto vrijeme iz pištolja kalibra 9 mm nije u skladu sa putanjama lica koje je on naveo, jer se  te dvije putanje ne preklapaju nego sijeku i zato nije bilo moguće pucati u isto vrijeme a da se čaure koje iskaču nadju na fiksiranim pozicijama. On je taj svoj zaključak koji je iznio na glavnom pretresu od 18.11.2009. godine ponovio na pitanje branioca Đ., na glavnom pretresu od 17.09.2012.  godine, i na njegovo insistiranje razjasnio da ne isključuje mogućnost da bi se naizmjeničnim pucanjem čaure mogle naći na tim mjestima, ali bi u tom slučaju putanja tog lica koje puca iz dva pištolja bila složena, što znači da bi se morao naći na onim pozicijama koje je vještak naveo na skicama odnosno po ocjeni suda morao je započeti pucanje na jednoj pa se pojaviti na drugoj terasi, tamo gdje se već nalazio Z.R., što je u potpunoj nesaglasnosti sa iskazima i oštećenih lica u kojima su tvrdili, da su gotovo istovremeno zapucali i sa lijeve i sa desne strane nakon što je pucao optuženi Z.D. odnosno da je jedan od oštećenih vidio pištolje u rukama 4 - 5 ljudi, kao i nalazu i mišljenju vještaka sudsko medicinske struke da su povrede nanošene veoma brzo.</span>
</p>
<p class="p4">
<span>Tvrdnje optuženog Z.D. o pucanju iz dva pištolja kalibra 9 mm, pod okolnostima koje su opisane u njegovoj odbrani, trebale su iz ovog dogadjaja da u potpunosti isključe optuženog Z.R. kao saizvršioca krivičnog djela i tom naporu su kroz svoje izmijenjene odbrane trebali da doprinesu optuženi Z.A. i K.R. koji je detaljno pratio kretanje optuženog Z.D. za vrijeme tog dogadjaja, pa je vidio da je nakon što je on (K.R.) prvi ispalio metak u noge oštećenog J.Ž., optuženi Z.D. počeo da puca iz dva pištolja, da se saginje kao da izbjegava metke i da se kretao potpuno izbezumljeno, naprijed, desno, lijevo, sve dok se nije udaljio stepenicama preko gornje terase. Optuženi Z.A.  je nakon ispaljenog projektila sa terase "H.M." vidio Z.D. da ustaje i ispruženih ruku počinje da puca, posle čega je i on ispalio iz pištolja kalibra 7,65 mm dva projektila u oštećenog J. Ž. Optuženi Z.R.  je u apartmanu začuo pucnje i nakon što je uspaničeno izašao vani vidio je G. u pravcu c. sa dva pištolja u rukama......</span>
</p>
<p class="p4"></p>
<p class="p4">
<span>Medjutim, okolnost da su prilikom obdukcije iz tijela S.A. izvadjena dva projektila kalibra 9 mm, koji su po nalazu i mišljenju vještaka balističke struke ispaljeni iz dva pištolja, kada se kao utvrdjene  činjenice dovedu u vezu sa iskazima oštećenih i svjedoka R. o tome, gdje su se prije dolaska oštećenih na terasi nalazili optuženi, onda se izvodi nedvosmislen zaključak  da su na njega pucali i pogodili ga optuženi Z.D. i Z.R., kao i da je jedan od njih pogodio R. u lijevo rame i nanijevši mu ranu ustrelinu završio u dnu desne grudnje duplje odakle je izvadjen kao projektil kalibra 9 mm. Nesumnjivo je da su optuženi Z.D. i Z.R. i ostale projektile ispalili u njihovom pravcu, jer na takav zaključak ukazuju pozicije projektila i čaura kalibra 9 mm, koje su pronadjene na pomenutim mjestima gornje i donje terase restorana "J.S.". Iako se vještaci sudsko medicinske i balističke struke nijesu mogli izjasniti o redosledu ispaljenih projektila nesumnjivo je da su od strane optuženih Z.D. i Z.R.  ispaljeni sa nekih od pozicija koje je u šemi kretanja predstavio vještak balističke struke i takvo njegovo mišljenje nije u suprotnosti sa mišljenjem vještaka sudsko medicinske struke u pogledu položaja oštećenih S.A. i R. u kojima su se mogli nalaziti u trenutku zadobijanja rana u odnosu na usta cijevi vatrenog oružja. U tom smislu oni su se detaljno izjasnili u pogledu nastanka četiri rane prostreline i jedne rane ustreline oštećenog R., kao i u odnosu na šest rana prostrelina i dvije ustreline koje je zadobio oštećeni S. A.</span>
</p>
<p class="p4"></p>
<p class="p4">
<span>Takodje, činjenica da je na samoljepljivim folijama skinutim sa šaka Z.R. dokazano prisustvo barutnih čestica, bez obzira na poznate načine njihovog prenošenja o kojima se izjašnjavao vještak hemijske struke (fizičkim kontaktom, "šakom o šaku", "šaka o odjeći" i sl.) dovedena u vezu sa naprijed navedenim činjenicama i tvrdnjom svjedoka R., da je prije dolaska oštećenih vidio, kada je Z.D. na nižoj terasi pokazivao rukom Z.R. na višu terasu, gdje je on i otišao, te sjeo za sto koji je najbliži Z.D.,  dodatno potvrdjuje zaključak da je povezan sa ispaljenim projektilima iz pištolja kalibra 9 mm, na način koji je sud naveo u prethodnom pasusu. Na istovjetan način je ocijenjeno prisustvo barutnih čestica na pantalonama i majici K.R., farmericama Z.D.  i majici Z.A. , jer su oni priznali da su tom prilikom pucali iz vatrenog oružja.</span>
</p>
<p class="p4"></p>
<p class="p4">
<span>Hemijskim vještačenjem oštećenja gardarobe A.S., R.V., J.Ž. i J.V. nije dokazano prisustvo barutnih čestica, a ukoliko su konstatovana oštećenja na donjem dijelu trenerke i majice R.V., majici i farmericama A.S., majici i kratkim farmericama J.Ž. i dodnjem dijelu trenerke J.V., nastala od projektila iz vatrenog oružja, onda su usta cijevi bila na rastojanju većem od 90 cm, kao što je slučaj i sa oštećenjima na dva naslonjača i dva dijela od  stolice koja su takodje bila predmet vještačenja. S druge strane, iz nalaza i mišljenja vještaka balističara (br. 3276) i trasološke struke (br. 658) je utvrdjeno da su sva mehanička oštećenja na odjevnim predmetima pomenutih oštećenih lica nastala dejstvom projektila iz vatrenog oružja, što je i logično i u skladu sa onim što su oštećeni J.Ž.i V. naveli u svojim iskazima.</span>
</p>
<p class="p4"></p>
<p class="p4">
<span>Okolnost da je na šakama oštećenih konstatovano prisustvo barutnih čestica ukazuje na prirodnu reakciju J.Ž. i V. i ispružene ruke u trenutku kada je otpočeo oružani napad, koje su se očigledno našle u zoni njihovog prostiranja, te je jasno da su mogle biti kontaminirane i na taj način  imajući u vidu brojnost ispaljenih projektila, činjenicu da se na njih pucalo iz pokreta i da se dogadjaj desio na relativno malom prostoru, o čemu se izjašnjavao i vještak hemijske struke.</span>
</p>
<p class="p4"></p>
<p class="p4">
<span>U vezi torbice "G" koja je na licu mjesta skinuta sa oštećenog J.Ž. na pitanja branioca B.B., koje je postavio na glavnom pretresu od 01.10.2012. godine, vještak hemijske struke je detaljno pojasnio proceduru njenog prijema i metodologiju koja je primijenjena prilikom njenog vještačenja, kao i načine na koje je njena unutrašnjost i spoljašnost mogla biti kontaminirana. Taj odgovor i njegovo mišljenje su detaljno  interpretirani na prethodnim stranama obrazloženja ove presude i očigledno je tu torbicu sa oštećenog J.Ž.  skinuo policijski službenik koji je to i naveo u zabilješci, jer bi se u suprotnom, da je to uradio oštećeni J., iste bile prenešene i na spoljašnju stranu te torbice, imajući u vidu naprijed navedeni zaključak o tome, da je na njihovim šakama konstatovano prisustvo tih čestica.</span>
</p>
<p class="p4"></p>
<p class="p4">
<span>Inače, dokazivanje barutnih čestica na torbici koja se nalazila kod oštećenog J.Ž. je nastavak nastojanja da se oštećeni predstave kao ljudi koji su došli naoružani i spremni za oružani obračun, ali je takav napor i njihovo dovodjenje u vezu sa upotrebom vatrenog oružja u suprotnosti i sa tvrdnjom optuženog Z.A., koji je rekao, da je u njegovom i pravcu Z.D.  neko pucao sa terase "H.M.". Takodje, iz odbrana optuženih jasno proizilazi da oni nijesu ništa znali o ličnostima oštećenih u momentu izvršenja krivičnog djela, pa pokušaj naknadnog prikupljanja podataka o njihovoj prošlosti, kako bi se opravdali preduzeti postupci i posebno istaklo psihičko stanje u kome su se našli, zbog navodne krivice oštećenih, je potpuno neosnovan. Uostalom bilo kakvo saznanje o toj namjeri oštećenih je obavezivalo optužene da se radi zaštite njihove bezbjednosti obrate onim službenim licima koja se po Ustavu i zakonu bave tim poslovima, zato što nije dozvoljena tzv. anticipirana nužna odbrana protiv napada koji se tek priprema, jer napad mora biti istovremen ili neposredno predstojeći, te se ovakvim njihovim ponašanjem ne može slati poruka da su to žrtve zaslužile, zbog ranijeg života i namjera koje su navodno imale kada su došli u B., pogotovo što je jedan od optuženih (Z.R.) u to vrijeme radio kao policijski službenik. </span>
</p>
<p class="p4"></p>
<p class="p4">
<span>Takodje, nastojanje branioca B.B. da  postojanje barutnih čestica oko rane S. A. Na</span><span class="s4"> </span><span>prednjoj lijevoj strani njegovog trbuha, o čemu se izjašnjavao vještak sudsko medicinske struke na glavnom pretresu od 17.09.2012. godine, razjasni putem vještaka hemijske struke u pogledu daljine ispaljenog projektila kojim je nanesena ta povreda, nema posebnog pravnog značaja u konkretnom slučaju, jer se odgovorom na to pitanje, ne razrješavaju i razjašnjavaju uloge optuženih i dileme oko njihovog umišljaja,  kada su pucali u pravcu oštećenih lica. Uostalom, odlučne činjenice u ovom krivično pravnom dogadjaju nijesu utvrdjivane na osnovu nalaza i mišljenja vještaka trasološke, biohemijske i hemijske struke, jer bi pojedinačno ocijenjeni rezultati tih vještačenja bili protivurječni i apsurdni, kada se imaju u vidu utvdjena oštećenja na njihovoj gardarobi i prisustvo barutnih čestica na šakama oštećenih J.Ž. i J.V., ali ne i optuženih Z.D., K.R. i Z.A. koji su priznali da su pucali iz vatrenog oružja. </span>
</p>
<p class="p4"></p>
<p class="p4">
<span>Vještaci sudsko medicinske i balističke struke su na glavnom pretresu od 30.04.2012. godine saglasno isključili mogućnost nastanka rane na lijevom ramenu oštećenog R. od rikošetiranog projektila, zato što je  ta ulazna rana kružnog oblika i po mišljenju vještaka sudsko medicinske struke, projektil se nakon toga deformisao, zato što je na svom daljem putu naišao na velike kosti lijevog ramenog zgloba, koje su bile potpuno razorene i on kao rikošetirani projektil ne bi imao dovoljno snage da prodje kroz čauru ramenog zgloba, pa potom nadalje kako je to bliže opisano u obdukcionom zapisniku. Na razjašnjenju te činjenice insistirao je branilac Đ., ali ni ona po ocjeni suda, čak i da se radilo o rikošetu ne bi imala nikakvog posebnog pravnog značaja, jer ostali brojni materijalni tragovi koji su pronadjeni na licu mjesta u vezi ispaljenih projektila iz dva pištolja kalibra 9 mm, pištolja 7,65 mm i revolvera 357 "M", dovoljno govore o stanju njihove svijesti i volje, u pogledu radnje izvršenja i posledice predmetnog krivičnog djela, pogotovo kada se imaju u vidu i iskazi pomenutih svjedoka i oštećenih o tome, šta se dešavalo nakon njihovog dolaska na terasu i gdje su se prije toga optuženi nalazili. Naime, na skici lica mjesta i fotografijama iz fotoelaborata predstavljen je prostor u kome su se nalazili oštećeni, kada je u njihovom pravcu zapucano, sa različitih  pozicija, te imajući u vidu broj ispaljenih projektila, očigledno je reakcija optuženih bila brza, nakon što je pucao Z.D. i da su zapucali gotovo istovremeno, pa su takve njihove radnje u odnosu na ostavljene materijalne tragove realno doživljene od strane oštećenih, koji su se u tom pravcu najiskrenije izjašnjavali pred istražnim sudijom i čiji su navodi potvrdjeni kroz navedena vještačenja i iskaze svjedoka L.I. i R.G. Nema sumnje, da su svi optuženi pucali u trenutku kada život ni jednog od njih nije bio ugrožen od strane oštećenih i pri tome su im nanijeli mnogobrojne strijelne i prostrelne rane, kao i ustreline pri čemu su tom prilikom smrtno stradali R. i S., dok su oštećeni J.Ž. i V. zadobili tjelesne povrede. One su nanošene zavisno od dinamike izvedenog napada, u kojem su neki od oštećenih reagovali prema napadačima podizanjem ruku, saginjanjem, okretanjem, bacanjem na podlogu, bježanjem sa lica mjesta, pa su zato i putanje projektila od trenutka ispaljivanja i ranjavanja korespondiraju sa navedenim činjenicama i kretanjem optuženih u prostoru, o čemu govore brojni materijalni tragovi koji su uvidjajem konstatovani na terasama restorana "J.S." i "H.M.".</span>
</p>
<p class="p4"></p>
<p class="p4">
<span>Naime, iz obdukcionog nalaza na ime oštećenog R.V., kao što je navedeno, proizilazi da je njegova smrt nasilna i da je nastala usled iskrvavljenja iz rascjepa aorte pluća te iz raskidanih krvnih sudova, duž kanala strijelnih rana, koje su već opisane pod tačkama 3 i 4 tog nalaza, kao i da su te rane nanesene projektilima ispaljenim iz ručnog vatrenog oružja. Vještak sudsko medicinske struke je mišljenja da je tijelo oštećenog R.V. mijenjalo  položaj prilikom zadobijanja dvije rane u predjelu grudnog koša i dvije rane u predjelu butine ili su osobe koje su te povrede nanosile djelovale sa različitih strana u odnosu na njegovo tijelo.</span>
</p>
<p class="p4"></p>
<p class="p4">
<span>Takodje, iz obdukcionog zapisnika na ime S.A., proizilazi da je njegova smrt nasilna i da je nastupila usled iskrvavljenja iz rascjepa pluća, jetre i crijeva, te iz raskidanih krvnih sudova duž kanala strijelnih rana opisanih pod tačkama 3, 5 i 6 nalaza kao i da su nanesene projektilima ispaljenim iz ručnog vatrenog oružja, kao i da su povrede opisane pod tačkama 2, 3, 4, 5, 8 i 9 u obdukcionom zapisniku nastale dok su se usta vatrenog oružja nalazila sa lijeve strane u odnosu na njegovo tijelo. </span>
</p>
<p class="p4"></p>
<p class="p4">
<span>U pogledu prostorne putanje projektila i pozicija sa kojih je pucano, mišljenje vještaka sudsko medicinske struke nije u suprotnosti sa nalazom i mišljenjem vještaka balističke struke koje je iznio na osnovu fiksiranih pozicija oštećenih i pronadjenih materijalnih tragova u vidu čaura i projektila, te je priložio skice, na kojima je označio kretanje onih koji su pucali u pravcu oštećenih. Takodje se vještak balističke struke izjašnjavao i o fotografijama koje su pronadjene  prilikom pretresa prostorija restorana "J.S." na kojima su prikazani  neki  od optuženih koji u rukama drže pištolje, naglašavajući da se zbog karakterističnih detalja kod nekih od njih prepoznaje pištolj "CZ" kaliba 7,65 mm koji je niklovan (hromiran), dok je crni veći pištolj koji se vidi na više fotografija istog oblika kao i pištolj "CZ" model 99. Medjutim, taj dio njegovog nalaza i mišljenja ne znači da su optuženi pucali kritičnom prilikom upravo iz onog vatrenog oružja koje su držali u svojim rukama, kada su u nepoznato vrijeme bili sa tim oružjem fotografisani. </span>
</p>
<p class="p4">
<span>Dakle, zaključak o smrti R. i S.A. koji je iznijet u obdukcionim zapisnicima očigledno ukazuje da je ona nastupila kao posledica ispaljenih projektila u navedene dijelove njihovih tijela i u direktnoj je uzročnoj vezi sa povredama koje su opisane u tačkama tih zaključaka koje su već navedene kroz interpretraciju tog dokaza na prethodnim stranama.</span>
</p>
<p class="p4">
<span>Oštećeni J.Ž. je zadobio više prostrelina, jednu zastrelinu i dvije ustreline, jer je iz njegovog tijela prilikom hirurške intervencije, kao što je sud već naveo, izvadjen jedan projektil koji je pripadao revolverskoj municiji kalibra 357 Magnum i jedan projektil pištoljske municije kalibra 7,65 mm, čije su dvije čaure pronadjene na donjoj terasi na pozicijama koje su bliže vidljive na skici lica mjesta i fotoelaboratu koji čini sastavni dio zapisnika o uvidjaju.</span>
</p>
<p class="p4">
<span>Optuženi K.R. i Z.A. su u svojim izmijenjenim odbranama koje su iznijeli nakon ukidne odluke, na nepotpun i neistinit način priznali da su isključivo pod okolnostima, koje su  oni opisali u njihovim odbranama pucali u oštećenog J.Ž. Ako se podsjetimo dijela iskaza svjedoka L. u kome je naveo da je prvi pucanj pogodio momka u narandžastoj majici a drugi u crnoj majici, te tvrdnju oštećenog J.Ž., da je nakon što je čovjek crne kose ustao od svog stola (Z.D.) i izvadio pištolj iz one torbice i zapucao, kao i riječi oštećenog J.V.  onda se izvodi očigledan zaključak, da niko od njih, pa ni svjedok L. nije čuo da im je rečeno "lezite dole" i da je taj koji je prvi pucao u njega nije bio optuženi K.R.  Takodje je nevjerodostojna tvrdnja, da je oštećeni J.Ž., prije nego što je na njega zapucano, držao ruku na pasu i torbici, te da je zbog toga, misleći da mu je život ugrožen, optuženi Z.A. i sam izvadio pištolj kalibra 7,65 mm, repetirao ga i ispalio u pravcu njegovih nogu dva metka, jer je iz iskaza  oštećenih, kao i svjedoka R. očigledno utvrdjeno, da ovaj dogadjaj nije imao svoj početak i tok, onakvim, kakvim su ga u svojim izmijenjenim odbranama predstavljali optuženi K.R. i Z.A. Dakle, iako su priznali da su pucali iz pištolja kalibra 7,65 mm i revolvera "M", oni to nijesu učinili na način naveden u svojim odbranama, u kojima su ciljno izolovali te svoje radnje i pokušali da ih, u pogledu  svoje volje, idealno prilagode rezultatima vještačenja i povredama koje je tom prilikom zadobio oštećeni J. Ž. Oni su priznali da su pucali i samim tim potvrdili, da su bili medju onima koje su oštećeni J. vidjeli kao lica rasporedjena u polukrug, odnosno kao one koji su se nalazili na još dva mjesta u odnosu na Z.D. sa lijeve i desne strane i nakon njega pucaju u njihovom pravcu. Pored toga, oštećeni J.Ž. je uz dvije rane ustreline u predjelu unutrašnje strane lijeve natkoljenice i prednje desne potkoljenice zadobio i dvije prostreline u predjelu prednje desne strane natkoljenice, jednu prostrelinu u desnom preponskom predjelu i zastrelinu u predjelu desne bočne strane grudnog koša, što znači da je, u njega i ne samo u donje ekstremitete, ispaljen veći broj projektila od onog koji su na nepotpun i neistinit priznali u svojim odbranama optuženi Z.A. i K.R. Uostalom, koji bi to razuman čovjek simulirao naoružanost i hvatao za torbicu u kojoj se nalaze lična dokumenta, u situaciji kada od drugog stola naspram njihovog ustaje čovjek i kreće ka njima sa pištoljem u ruci.</span>
</p>
<p class="p4">
<span>Takodje, kako su na terasi restorana "H.M." pronadjena oštećenja na dvije stolice, kao i na zidu tog objekta koja je, po mišljenju vještaka balističke struke, mogao da napravi jedan projektil ispaljen sa pozicije na kojoj se odigrao ovaj dogadjaj, te kako je na istoj terasi pronadjen projektil 357 "Magnum" koji se tu mogao zaustaviti prolaskom kroz neku meku prepreku ili tijelo čovjeka, očigledno je, za oštećenim J.V. koji je bježao tim pravcem pucano i da je jedan od onih koji je to učinio imao u ruci revolver "Magnum". U tom smislu je netačna i tvrdnja optuženog K.R., da je navodno dok "se povlačio sa terase ispalio još jedan metak kao metak upozorenja, da niko ne bi išao za njima", jer je ta tvdnja u potpunoj protivurječnosti sa nastalom situacijom u kojoj su se oštećeni, nakon prvih ispaljenih projektila, potpuno nemoćni i iznenadjeni našli na pozicijama koje su opisivane kroz njihova svjedočenja, dok je oštećeni J.V.  bježanjem, onim istim pravcem iz kojeg je došao na terasu spašavao svoj  život. </span>
</p>
<p class="p4"></p>
<p class="p4">
<span>To znači i da nije postojao precizan dogovor ko će od njih u kojeg od oštećenih pucati, jer je dokazano da su neki od oštećenih lica pogodjeni sa projektilima različitog ili istog kalibra, iz najmanje dva pištolja ili revolvera, što znači da su optuženi usta cijevi vatrenog oružja usmjeravali u različitim pravcima.</span>
</p>
<p class="p4">
<span>Kako je optuženi K.R. priznao da je pucao u oštećenog J.Ž., onda je taj drugi projektil 357 "Magnum" koji je pronadjen na terasi "H.M.", takodje, ispaljen iz njegovog revolvera, u kojem pravcu su  inače ispaljena najmanje dva projektila, od kojih je drugi čiji kalibar nije utvrdjen napravio oštećenja na inventaru i zidu te terase, koja su bliže vidljiva na fotografijama koje  se nalaze na stranama 71-75, te 79-82 iz fotoelaborata. I po mišljenju vještaka balističke struke ispaljen je sa prostora na kojem su se kretali oni koji su pucali u oštećene. </span>
</p>
<p class="p4"></p>
<p class="p4">
<span>Zato sud izvodi kao nesumnjiv zaključak, da su se optuženi dana 13.09.2007. godine, izmedju 18 i 19 časova, u iščekivanju dolaska oštećenih rasporedili na oba nivoa terase "J.S." u B.,  radi izvršenja te zajedničke akcije, u kojoj je svako od njih, kroz ostavljene tragove i navedena svjedočenja, unio i svoju individualnu prepoznatljivost, pri čemu je nesporno i da su radnju onog drugog prihvatali kao svoju, te da su bili svjesni i kroz zajedničko djelovanje htjeli istu posledicu - lišenje života više lica, odnosno njihovu smrt  koja je nastupila kod oštećenih R. i S., dok su takav ishod samo zahvaljujući srećnim okolnostima, izbjegli oštećeni J.Ž. i V., pa su takvim ponašanjem kao saizvršioci učinili krivično djelo teško ubistvo u pokušaju iz člana 144 tačka 8 u vezi člana 20 i 23 Krivičnog zakonika, jer lišenje života više lica predstavlja kvalifikatornu okolnost koja ovo ubistvo čini teškim u odnosu na krivično djelo koje je propisano u članu 143 KZ. </span>
</p>
<p class="p4"></p>
<p class="p4">
<span>Pravno je neosnovano i pomisliti, da su optuženi slučajno, gotovo, istovremeno zapucali i da su se bez prethodnog dogovora rasporedili na pomenutom prostoru, koji je pripadao donjoj i gornjoj terasi restorana "J.S.", kao i da su samo optuženi K.R. i Z.A., u dinamici jednog takvog oružanog napada, nezavisno od ostalih imali ulogu ili samostalno odlučili da pucaju jedino u oštećenog J.Ž., sa isključivom namjerom da mu nanesu tjelesnu povredu, nego je jasno da su mijenjanjem svojih odbrana htjeli da preuzmu odgovornost za izvršenje lakšeg krivičnog djela umjesto onog zbog kojeg su optuženi. Prema tome, kada se radi o saizvršilaštvu, onda je bilo dovoljno dokazati, pod okolnostima koje je sud već obrazložio, da je svaki od optuženih više puta pucao u oštećene, zato što je na navedeni način dokazano, da su i nastale posledice rezultat te njihove zajedničke djelatnosti, pa nije od odlučujućeg značaja koji je od njih tačno držao odredjenu vrstu vatrenog oružja i kojeg kalibra, ko ih je i u kojem trenutku pogodio ili promašio, obzirom da se u konkretnom slučaju, sa iznijetih razloga, te posledice uračunavaju svim saizvršiocima i kada, naprijed navedene činjenice, nijesu sve sa tom preciznošću mogle biti utvrdjene.</span>
</p>
<p class="p4"></p>
<p class="p4">
<span>Nadalje treba naglasiti, da rezultatima ostalih izvedenih dokaza nijesu potvrdjene iznijete pojedinosti u odbrani optuženog Z.D. o ponašanju oštećenih koje bi ukazivale na neposredno predstojeći protivpravni napad, dok se o već postojećem napadu na njega ("u tim momentima neko puca na mene, jer sam tada osjetio kao da sam pogodjen u predjelu glave ili da je zrno prošlo pored moje glave"), optuženi K.R. nije izjašnjavao niti je uopšte pominjao da je bilo ko pucao u pravcu optuženog Z.D. O tom prvom hicu izjašnjavao se po prvi put u svojoj odbrani od 07.11.2011. godine optuženi Z.A., navodeći da je začuo prvo jedan pucanj koji je dolazio za terase "H.M.",   dok je razmišljao šta je potrebno da nabavi za potrebe restorana, pa je nakon tog pucnja čučnuo iza gajbi i potom izašao na terasu gdje je vidio dva muška tijela kako leže.  Medjutim, na glavnom pretresu od 02.07.2012. godine, ponovo je izmijenio taj dio odbrane kada je  shvatio koliko nelogično zvuči opredjeljivanje mjesta odakle je došao taj pucanj iz pozicije u kojoj je naveo da se nalazio u tom trenutku, pa je u izmijenjenoj odbrani istakao, da je nakon izvršenog uvida i popisa robe krenuo ka donjoj terasi i da je u tom trenutku primijetio dva momka, jednog koji je zastao naspram njega, negdje na sredini terase i drugog na samom ulazu u donju terasu restorana.  Takodje je u nastavku prethodno opisane situacije naveo, da je taj momak koji je prema njemu bio okrenut iskosa desnom bočnom stranom, držao ruku u predjelu pasa, gdje mu se nalazila torbica i da je potom krenuo da udje u restoran i pri ulasku čuo neki razgovor u povišenom tonu, kao neki verbalni duel, te da je zbog toga ponovo izašao na terasu. Dakle, dok su to navodno držanje ruke za pasom drugi optuženi doživljavali kao opasnost odnosno mogućnost predstojećeg napada, za optuženog Z.A. to su bile beznačajne okolnosti, čim je krenuo da udje u restoran, iako je znao, da se radilo o istim momcima za čiji je sto prilazio K.R., kada su po prvi put došli na terasu i kada je nakon njihovog odlaska pitao konobara, šta mu je jedan od njih dao i potom od istog uzeo papir na kome je bilo ispisano ime V. i njegov broj telefona. I on je već tada, po onome kako je taj dio susreta predstavio K.R., kao i sve ono što je kasnije prenio Z.D., takodje, trebao zaključiti da ti momci predstavljaju prijetnju i opasnost za život njegovog prijatelja Z.D. </span>
</p>
<p class="p4">
<span>Sud je već naglasio da optuženi Z.D. nije sporio da je prvi krenuo prema njihovom stolu, zato što je osjetio neprijatnosti kada mu je pokazano prstom za</span><span class="s4"> </span><span>ode za njihov sto, nakon čega je napravio 2-3 koraka, te stao zbog razloga koji su već interpretirani na prethodnim stranama i bili predmet posebne analize i ocjene sa odbranama optuženih K.R. i Z.A., kao i iskazima svjedoka R. i L. i oštećenih J., zbog čega je i data konačna ocjena o neprihvatljivosti takve odbrane. Dakle, optuženi Z.D. nije izvadio pištolje iza pojasnog dijela, pod okolnostima koje je opisao u svojoj odbrani, nego je  izvadio jedan pištolj iz torbice, dok se nalazio za stolom, pa je zato logičan onaj dio iskaza svjedoka Ž.J., u kome je tvrdio da ga je vidio da ustaje od svog stola, iz te torbice vadi pištolj, kreće prema njima, govori nešto u smislu "šta meni, dodjite vi", i da je tada zapucao, a odmah nakon toga u njihovom pravcu još sa dva mjesta, lijevo i desno od tog čovjeka. </span>
</p>
<p class="p4"></p>
<p class="p4">
<span>U pravnom smislu, to bi značilo da se optuženi Z.D., već u tom trenutku nalazio u protivpravnom napadu, pa se zato ne može pozivati na nužnu odbranu, čak i da je u toj situaciji, kada je naoružan krenuo prema njima, neko nepoznato lice sa lokacije koju je pomenuo Z.A. pucalo u njihovom pravcu. Inače, pored navedenih razloga kojima su te tvrdnje ocijenjene neosnovanim na takav zaključak upućuje činjenica, što prilikom uvidjaja nisu pronadjena nikakva oštećenja na zidu restorana "J.S.", iza ledja i mjesta gdje je stajao Z.D., kao što je pronadjeno i fiksirano oštećenje na zidu objekta koji pripada restoranu "H.M." i drugom inventaru koji se nalazio na toj terasi, kada je pucano za oštećenim J.V., koji je bježao sa lica mjesta, nakon što je oružani napad započeo.</span>
</p>
<p class="p4"></p>
<p class="p4">
<span>Naravno, da se optuženi Z.D. zaista i našao u situaciji koju je sam predstavio, onda bi ispaljeni projektil u njegovom pravcu, koji mu je prošao pored glave, predstavljao otvoreni protivpravni napad na njegov život i on se u krivično pravnom smislu ne bi nalazio u putativnoj nužnoj odbrani, jer ne mogu istovremeno konkurisati u toj situaciji, pravo na nužnu odbranu i putativna nužna odbrana, nego bi poslije jednog takvog stvarnog i ozbiljnog napada odmah stekao pravo da od sebe ili drugog na proporcionalan način otklanja napad i to njegovo pravo bi trajalo sve dotle, dok ne bi bila otklonjena svaka mogućnost ozbiljnog, stvarnog i napada koji neposredno predstoji. S druge strane, isticanje optuženog K.R., da je pod okolnostima koje je naveo u svojoj odbrani rekao oštećenima "lezite dole" navodi na zaključak, da tog prethodnog napada u vidu ispaljenog projektila nije ni bilo, nego da su te njegove riječi uslijedile kao reakcija, na navodni predstojeći napad oštećenih i da su predstavljali njegovo upozorenje, da se u tom napadu zaustave. Prema tome, nije utvrdjeno da je postojao taj elemenat nužne odbrane koji se odnosio na protivpravni napad od strane potpuno nepoznate osobe sa terase "H.M.", niti se radilo o napadu koji neposredno predstoji od onih oštećenih, čije je ponašanje kroz odbrane optuženih na različite načine prikazivano, pa se preduzeti postupci optuženih ne mogu ni ocjenjivati kao radnje nužne odbrane, prekoračenje granica nužne odbrane, niti kao radnje preduzete u putativnoj nužnoj odbrani. </span>
</p>
<p class="p4">
<span>Kako sud nije utvrdio, da je ispaljen projektil u pravcu optuženih od strane nepoznatog napadača koji bi ugrozio njihov život, niti da je u ponašanju oštećenih bilo nekih drugih provokativnih elemenata koji bi ukazivali na predstojeći napad, to se nije mogao prihvatiti ni onaj dio nalaza i mišljenja vještaka neuropsihijatrijsko-psihološke struke o postojanju afektivnih stanja jakog intenziteta, koji su i oni sami isključili, ukoliko sud ne izvede zaključak o dokazanosti naprijed navedenih činjenica, nego je prihvatio mišljenje, da su se optuženi Z.D., Z.D. i K.R. nalazili u stanju emocionalne uzbudjenosti srednjeg stepena, u kojem je njihova sposobnost shvatanja značaja djela i upravljanja svojim postupcima u vrijeme izvršenja krivičnog djela bila smanjena, ali ne i bitno. </span>
</p>
<p class="p4"></p>
<p class="p4">
<span>Jednom riječju, struktura njihovih ličnosti je takva da ni jedan ne boluje od trajne duševne bolesti, nego se radi o obolenjima koja su navedena u pisanim nalazima i mišljenjima i koja, dakle, u konkretnom slučaju nijesu bila podpomognuta onakvom deliktnom situacijom, kakvom su je predstavljali u svojim odbranama, pa zato i nijesu bili dovedeni u stanje prepasti, razdraženosti, bijesa jakog intenziteta, zbog kojih bi i njihova sposobnostl da shvate značaj svog djela i upravljaju svojim postupcima u vrijeme izvršenja bile bitno smanjene.</span>
</p>
<p class="p4"></p>
<p class="p4">
<span>Naravno, i predstavnik tima vještaka je na glavnom pretresu od 19.11.2012.  godine, naveo da oni ne ocjenjuju dokaze, pa dakle, po ocjeni suda, ne mogu ni  utvrdjivati činjenice koje se odnose na postojanje, primjera radi, napada, zlostavljanja ili teškog vrijedjanja, kao posebnih obilježja bića krivičnog djela ubistva na mah, nego da li bi, ukoliko sud izvede zaključak o njihovoj dokazanosti, takvo ponašanje oštećenog moglo dovesti okrivljenog, u stanje jake razdraženosti, u kojem bi ga na mah lišio života.</span>
</p>
<p class="p4"></p>
<p class="p4">
<span>Kao što je poznato, vještaci procjenjuju šta je od toga što optuženi govori dijagnostički značajno, te da su zato za neke tvrdnje optuženog K.R. rekli da o tome, iz tog perioda, ne posjeduju medicinsku dokumentaciju, kao i zašto su  njihovim kliničkim pregledima potvrdjene za optuženog Z.D. dijagnoze iz medicinske dokumentacije koju su preuzeli iz Specijalne bolnice u K. Takodje procjenjuju da li nevjerodostojno iznosi svoje izvorne tegobe ili ih prikriva, dok se davanje amnestičkih podataka vještaku ne može smatrati njegovom odbranom, niti oni mogu procjenjivati da li je njegova odbrana i iznijete okolnosti u vezi izvršenja krivičnog djela istinita ili neistinita, kao i da li su tvrdnje nekih svjedoka iz ovog dogdjaja vjerodostojne ili nijesu.</span>
</p>
<p class="p4"></p>
<p class="p4">
<span>Zato je sud prihvatio nalaze i mišljenja komisije vještaka u vezi uračunljivosti optuženih Z.D., Z.A. i K.R., kao i zbog toga što su u vezi primjedbi i pitanja predstavnika oštećene porodice R. i tužioca, kroz riječi svog predstavnika, koji je nalaze i mišljenje u odnosu na optuženog Z.D. branio u prisustvu ostalih članova, a u odnosu na optužene Z.A. i K.R. u prisustvu psihijatra dr Ž.G., odgovarao na sva njihova pitanja i primjedbe veoma jasno i dovoljno razumljivo, da se moglo shvatiti, zašto su u stručnom smislu, uz primjenu znanja iz oblasti psihologije, psihijatrije i neuropsihijatrije, izveli takav zaključak o njihovom psihičkom stanju u vrijeme izvršenja krivičnog djela. Naime, imajući u vidu strukturu njihove ličnosti potpuno je shvatljivo zašto su se optuženi u vrijeme tog dogadjaja našli u jednom posebnom psihičkom stanju koje se u postojećim okolnostima pomjeralo, kako se približavao trenutak dolaska oštećenih i realizacije prethodnog dogovora, te zašto su ta afektivna stanja dostigla srednji stepen koji nije bitno uticao na njihovu sposobnost shvatanja značaja svog djela i mogućnost upravljanja svojim postupcima.</span>
</p>
<p class="p4"></p>
<p class="p4">
<span>Sud nije prihvatio naknadno izmijenjene dijelove iskaza oštećenih, u kojima je J.V. tvrdio da je u obje ruke Z.D. vidio pištolje prije nego što je zapucao u njihovom pravcu, kao i J.Ž. koji je bio nešto manje siguran u pogledu te činjenice, zato što su se prvi put, samo jedan dan nakon dogadjaja, u pogledu tih činjenica pred istražnim sudijom izričito i jasno izjasnili na drugačiji način o čemu je sud dao njihovu ocjenu kroz navedenu analizu sa rezultatima drugih dokaza. Nesumnjivo je da su se iz nepoznatih razloga, par godina nakon tog dogadjaja, u njihovom sjećanju pojavile te nove okolnosti u pogledu kojih nijesu ni bili potpuno saglasni, niti su te izričite tvrdnje oštećenih J. u saglasnosti sa drugim izvedenim dokazima. Neprihvatljiva su i nelogična njihova objašnjenja da je ta prva izjava rezultat njihovog maltretiranja i nedopustivog policijskog tretmana, zato što su svoje iskaze dali pod zakletvom i pred istražnim sudijom, u času kada su bili u prilici da svoja čulna opažanja na najpotpuniji i najiskreniji način saopšte. Takodje je nelogično, da se i svjedok L. poslije dvije godine sa sigurnošću izjašnjava, da je samo u rukama Z.D. vidio dva pištolja, iako se u vrijeme davanja prve izjave, kada je njegovo opažanje i pamćenje bilo "svježije", nalazio u istoj poziciji (iza ledja Z.D.) i u pogledu tih okolnosti koje nijesu beznačajni detalji iznio pred istražnim sudijom, da je siguran, da je Z.D.  pucao, iako mu nije vidio pištolj u ruci, pa je očigledno i prilikom davanja te izjave prećutkivao neke važne činjenice koje su u naknadno iznijetim odbranama priznali optuženi Z.A. i K.R. (da su pucali iz vatrenog oružja) u namjeri da takvim svjedočenjem što više pomogne i olakša položaj optuženih u ovom postupku, sa kojima se svakodnevno vidjao u restoranu u kojem je radio kao konobar. </span>
</p>
<p class="p4"></p>
<p class="p4">
<span>Nesumnjivo je da su ove naknadne izmjene u njihovim iskazima, kao i ona o postojanju torbice u ruci J.V.  i prisustvu dvojice rusa na susjednoj terasi (iako je J.Ž.  bio izričit u tvrdnji da je samo on iz tog društva imao torbicu i da u prvim izjavama nijesu pominjali nikakav kontakt A.S. na putu do te terase, sa bilo kojim licem na prethodnoj terasi) išle u prilog odbrana optuženih, bez obzira što su se oni u toj fazi postupka branili ćutanjem ili pojednostavljenim negiranjem navoda iz podnijetog optužnog akta. Neutvrdjeni su razlozi zbog kojih su oštećeni izmijenili svoje iskaze na glavnom pretresu, pogotovo J.V. i sud nema zakonsku obavezu da  preispituje i na poseban način utvrdjuje tu njihovu naknadnu motivisanost za drugačije kazivanje u odnosu na ono što su  samo dan ranije govorili pred istražnim sudijom ovog suda.</span>
</p>
<p class="p4"></p>
<p class="p4">
<span>Sud je bez saglasnosti odbrane pročitao iskaze L.I.  i R.G., zato što im se pozivi nijesu mogli uručiti na adresama koje su bile poznate, pa ni zamolbenim putem preko Uprave policije na adresu njihovog boravišta u B., koju su i sami branioci predlagali i označili za slanje poziva. </span>
</p>
<p class="p4"></p>
<p class="p4">
<span>Sud je prihvatio nalaz i mišljenje ostalih vještaka (osim vještaka medicinske struke K.N.), jer je u vezi ispaljenih projektila sa kojima su nanijete navedene povrede oštećenom J.Ž. i V., zaključak o dokazanosti tih činjenica koje se tiču vrste i težine njihovih povreda izveo na osnovu mišljenja vještaka medicinske struke prof. dr M.K., koji je koristeći medicinsku dokumentaciju na njihova imena dao pisani nalaz i mišljenje i isti neposredno branio na glavnom pretresu u vezi načina i sredstva na koji su im te povrede nanijete i koji je u saglasnosti sa nalazom i mišljenjem vještaka balističke struke. Na osnovu ostalih nalaza i mišljenja izveo zaključak o dokazanosti naprijed navedenih činjenica, zato što su se oni na potpuno stručan način bavili svim spornim pitanjima koja spadaju u njihove oblasti vještačenja i analizirali zatečene, konstatovane tragove i dostavljene predmete, pa sud ne uočava bilo kakvu sumnju, koja bi dovela u pitanje tačnost njihovih mišljenja bez obzira na primjedbe koje je isticao branilac B.B.</span>
</p>
<p class="p4"></p>
<p class="p4">
<span>U vezi iznijetih odbrana optuženih sud dodatno naglašava, da se oni</span><span class="s2"> </span><span>po zakonu mogu braniti na način koji je za njih najpovoljniji, ali da  je u obavezi, da ocijeni te njihove odbrane i vjerodostojnost svih iznijetih navoda, jer je svaki iskaz koji u tom svojstvu iznesu na zakonit način, istovremeno i dokazno sredstvo, bez obzira što nijesu u obavezi da govore istinu. Zato, ako optuženi iznese nešto što nepopravljivo ugrožava njegovu odbranu, pa je kasnije izmijeni radi otklanjanja te štete, kao što su to uradili optuženi K.R. i Z.A., onda i to mora biti ocijenjeno, kako pojedinačno tako i u odnosu na ostale izvedene dokaze.</span>
</p>
<p class="p4"></p>
<p class="p4">
<span>Sud je cijenio i ostale dokaze čija je interpretracija sadržana u obrazloženju, pa je ocijenio da njihovi rezultati nijesu od značaja za donošenje drugačijih činjeničnih zaključaka u vezi ovog krivično pravnog dogadjaja niti se odnose na utvrdjivanje odlučnih činjenica i izvodjenje zaključaka o njihovoj dokazanosti.</span>
</p>
<p class="p4"></p>
<p class="p4">
<span>Odbijen je  prijedlog odbrane za rekonstrukciju dogadjaja zato što se više nijesu  mogle ponoviti one radnje i situacije koje su se mogle uzeti u obzir prije i u vrijeme podnošenja tog prijedloga i u kontekstu tada iznijetih odbrana, jer su u medjuvremenu optuženi K.R. i Z.A. te odbrane i svoje uloge  u potpunosti izmijenili, niti  su se u kontekstu tih naknadno promijenjenih odbrana te situacije mogle ponoviti i u onim uslovima pod kojima se prema  prvobitno iznijetim iskazima svjedoka J.Ž. i V. ovaj dogadjaj odigrao, ne samo zato što oni  više nisu dostupni našim državnim organima nego i zbog toga, što su i oni promijenili svoje iskaze, u onim dijelovima u kojima su se bavili, kako svojim, tako i pozicijama na kojima su se nalazili oni, koje je J.V. vidio kao osobe rasporedjene u krug, koje su pucale sa četiri strane, odnosno prema iskazima svjedoka Ž.J., sa još dva mjesta,sa lijeve i desne strane nakon što je u njihovom pravcu zapucao Z.D. Promijenjeni iskaz oštećeni J.V. je dopunio i tvrdnjom o prisustvu dvojice rusa na susjednoj terasi, koji su po njegovom mišljenju učestvovali u unakrsnoj paljbi, pa je nemoguće bez njihovog prisustva provjeriti ni rekonstruisati ni te činjenice na licu mjesta. Takodje je nejasno, kako bi se rekonstruisale pozicije o prvom ispaljenom projektilu, kada ni sami optuženi u pogledu tih činjenica nijesu bili saglasni.</span>
</p>
<p class="p4"></p>
<p class="p4">
<span>Odbijen je prijedlog odbrane da se u svojstvu svjedoka sasluša dr B.M. sa razloga što su okolnosti u vezi kojih bi se ovaj svjedok izjašnjavao već navedene u medicinskim dokumentima koje je on potpisivao i zbog toga što su vještaci imali dovoljno podataka iz spisa predmeta u vidu medicinske dokumentacije koju su  potpisivali drugi ljekari i na osnovu kojih su potpuno i stručno dali svoj nalaz i mišljenje.</span>
</p>
<p class="p4"></p>
<p class="p4">
<span>Odbijen je  prijedlog odbrane  radi saslušanja u svojstvu svjedoka O.L. i D.K., zato što je nesumnjivo  utvrdjeno da oni nemaju neposrednih saznanja o samom dogadjaju i okolnostima  pod kojima se desio.</span>
</p>
<p class="p4"></p>
<p class="p4">
<span>Odbijen je prijedlog odbrane za vršenjem uvida u presudu Osnovnog suda u Kotoru radi utvrdjivanja činjenica koje su očigledno svojinske prirode i ticali su se isključivo odnosa izmedju  K. u svojstvu tužioca i O.L. u svojstvu tužene.</span>
</p>
<p class="p4"></p>
<p class="p4">
<span>Odbijen je prijedlog optuženog K.R. radi saslušanja u svojstvu svjedoka T.P., jer iz spisa predmeta ne proizilazi da je bilo koje drugo lice imalo neku posebnu ulogu koja bi ga povezala sa izvršenjem predmetnog krivičnog djela, niti postoji bilo kakva službena evidencija o tome da je on imao bilo kakva dodatna saznanja o tim činjenicama, koje bi i da su tada postojale bile u nadležnosti organa gonjenja.</span>
</p>
<p class="p4"></p>
<p class="p4">
<span>Odbijen je prijedlog predstavnika oštećene porodice da se izvrši uvid u list papira na kojem se nalaze "neki brojevi i imena", koji je pronadjen prije njihovog odlaska u Crnu Goru od strane sestre pokojnog R.V., u njenom stanu, sa pretpostavkom da se na tom papiru nalazi i rukopis pokojnog S.A., jer je njihov značaj suvišan za utvrdjivanje činjenica koje se tiču samog dogadjaja. Prednje i sa razloga što se radi o kopiji na kojoj su ispisani određeni brojevi, imena, i naziv restorana "J.S.", sa podacima koji se tiču kvadrature, pa je očigledno, i ako bi se te činjenice mogle dovesti u vezu sa rukopisom pokojnog Š.A. iz U., da su u pitanju podaci zbog kojih i nijesu skrivani razlozi njihovog dolaska u B., zbog čega je u tom kontekstu, pokojni V.R. i ostavio svoj broj telefona, jer je trebao da bude u ulozi prevodioca između njega i optuženog Z.D.</span>
</p>
<p class="p4">
<span>Odbijen je prijedlog optuženog K.R. radi pribavljanja listinga dolazno odlaznih poziva za oštećene, na dan njihovog ubistva kao suvišan, jer su sve činjenice u tom pravcu u dovoljnoj mjeri razjašnjene.</span>
</p>
<p class="p4"></p>
<p class="p4">
<span>Odbijen je predlog optuženog K.R. radi vršenje uvida u fotoaparat pokojnog R.V. i mobilne telefone J., kao i branioca B.B. da se u svojstvu svjedoka salušaju policijski službenici Dž.M. i L., jer je očigledno da okolnosti koje su vezane za raniji život oštećenih, kao i život ljudi sa kojima su se družili, te njihova cjelokupna prošlost, ma šta se na njima vidjelo nijesu u vezi uloga koje su oni imali u ovom krivično pravnom događaju. </span>
</p>
<p class="p4"></p>
<p class="p4">
<span>U odnosu na krivično djelo iz stava </span><span class="s2">II</span><span> izreke presude, sud je provedenim dokazima, a posebno na osnovu iskaza svjedoka oštećenog J.S., kojem iskazu je poklonio punu vjeru, utvrdio i da su optuženi Z.D. i Z.R., u svemu kako je to činjenično predstavljeno u stavu II izreke ove presude, izvršili krivično djelo oduzimanje vozila iz člana 248 stav 1 Krivičnog zakonika.</span>
</p>
<p class="p4"></p>
<p class="p4">
<span>Naime, iz provedenih dokaza proizilazi nesumnjiv zaključak da su se optuženi Z.D. i Z.R., nakon izvršenja krivičnog djela iz stava I izreke presude, dali u bjekstvo, te da su u mjestu "J", Opština B., tražili od svjedoka J.S. da ih preveze, što je ovaj i učinio. Radnja izvršenja ovog krivičnog djela predstavlja protivpravno oduzimanje vozila u namjeri da se isto upotrijebi za vožnju, i upravo iz iskaza svjedoka J. sud je utvrdio da su optuženi, nakon što je svjedok izašao iz vozila da bi se legitimisao policiji, momak koji je sjedio na zadnjem sjedištu - optuženi Z.R., sjeo u vozilo i odvezao se, a da je sa njim u vozilu na mjestu suvozača bio optuženi Z.D., koji je, što je očigledno, takođe imao namjeru oduzimanja vozila u namjeri da isto upotrijebi za vožnju. Iz postupanja optuženih, jasno je da su protipravno oduzimanje vozila preduzeli ostvarujući zajedničku namjeru da bi isto upotrijebili za vožnju, koje vozilo - "F.J" reg.br. ..., vlasništvo oštećenog L. N., su ostavili u mjestu R., na parking prostoru preduzeća "T.J".</span>
</p>
<p class="p4">
<span>Postupajući na opisan način, optuženi Z.R. i Z.D. su preduzetim radnjama kao saizvršioci, obzirom na postojanje zajedničke namjere  za upotrebom vozila, ostvarili sva bitna obilježja bića krivičnog djela oduzimanje vozila iz člana 248 stav 1 Krivičnog zakonika, i to djelo su izvršili  sa direktnim umišljajem, jer su bili svjesni svog djela i htjeli su njegovo izvršenje. Ovo posebno, kada se ima u vidu da su optuženi Z.R.i Z.D., pošto su službenici policije zaustavili vozilo kojim je upravljao J.S. da bi izvršili kontrolu, pošto je on izašao iz vozila da bi se legitimisao policiji,  protivpravno oduzeli tuđe vozilo očigledno u namjeri da isto upotrijebe za vožnju, odnosno, da bi se tako udaljili sa mjesta gdje su ih službenici policije i zaustavili radi kontrole. </span>
</p>
<p class="p4"></p>
<p class="p4">
<span>Prilikom predhodnog utvrdjivanja pojedinačnih kazni zatvora u odnosu na optužene Z.D. i Z.R., kao i odmjeravanja njihove visine u odnosu na one označene u izreci presude za optužene na Z.A. i K.R., sud je u smislu člana 42 KZ vodio računa o svim okolnostima koje utiču da ona bude veća ili manja, pa je od olakšavajućih u odnosu na optuženog Z.D. uzeo u obzir da je krivično djelo teško ubistvo u pokušaju iz člana 144 tačka 8 vezi člana 20 i 23 KZ izvršio u stanju smanjene uračunljivosti, a u odnosu na oba dijela za optuženog Z.R. da ih je izvršio u vrijeme kada je pripadao kategoriji lica za koje se može reći da su mladje životne dobi, kao i njegovu raniju neosudjivanost koja je utvrdjena na osnovu izvoda iz kaznene evidencije, koju okolnost je cijenio kao olakšavajuću i na strani optuženih K.R. i Z.A., te na strani ovih optuženih i da su krivično djelo izvršili u stanju smanjene uračunljivosti, kao i na strani optuženog K.R. njegove porodične prilike - da je oženjen i otac dvoje maloljetne djece.</span>
</p>
<p class="p4">
<span>U odnosu na optužene K.R. i Z.A. sud nije posebno konstatovao ni jednu otežavajuću okolnost, dok je u odnosu na optuženog Z.R. kao otežavajuću okolnost uzeo u obzir da je u vrijeme izvršenja krivičnih djela bio zaposlen kao službenik UP C.G., koji je po zakonu imao pojačanu obavezu da štiti najvažnija dobra koja predstavljaju osnovne vrijednosti jedne društvene zajednice. S druge strane, sud je kao otežavajuću okolnost  u odnosu na optuženog Z.D. uzeo u obzir onu koja se tiče njegovog ranijeg života i osudjivanosti za više krivičnih djela, te je tu činjenicu utvrdio na osnovu izvoda iz kaznene evidencije iz kojeg proizilazi da je osudjivan presudama Osnovnog suda u Nikšiću, K.br.184/94 od 09.02.1996.godine, za krivično djelo iz čl.153 st.1 tačka 1 KZ RCG, na kaznu zatvora u trajanju od 3 mjeseca, K.br.108/97od 09.09.1999.godine, za krivično djelo iz čl.144 st.1 KZ RCG na kaznu zatvora u trajanju od 3 mjeseca i K.br. 307/97 od 09.05.2000.godine, za krivično djelo iz čl.37 st.2 u vezi st.1 KZ RCG na kaznu zatvora u trajanju od 2 mjeseca i presudom Višeg suda u Podgorici K.br.144/95 od 25.02.2002.godine za krivično djelo iz čl.145/3-1 KZ RCG, na kaznu zatvora u trajanju od 1 godine.</span>
</p>
<p class="p4">
<span>Dakle sud je optuženim Z.D. i Z.R. prethodno utvrdio pojedinačne kazne zatvora u granicama propisanim za ta djela  i potom po pravilima propisanim za sticaj krivičnih djela (član 48 KZ) izrekao jedinstvenu kaznu zatvora u trajanju od 17 godina i 4 mjeseca, u koju im se na osnovu člana 51 KZ uračunava vrijeme provedeno u pritvoru počev od 15.09.2007. godine, kao i optuženom K.R.  od tog istog datuma u izrečenu  kaznu zatvora u trajanju od 17 godina, u koju se i optuženom Z.A. uračunava vrijeme provedeno  u pritvoru počev od 18.09.2007. godine pa nadalje.</span>
</p>
<p class="p4"></p>
<p class="p4">
<span>Sud cijeni da će se tako odmjerenim kaznama u cjelosti postići u okviru opšte svrhe krivičnih sankcija iz člana 4 KZ i ona svrha kažnjavanja čiji je cilj sprečavanje počinioca da čine krivična djela i uticanje na optužene da ubuduće ne čine krivična djela, uticanje na druge da ne čine krivična djela, kao i da  izrečene kazne izražavaju istovremeno i društvenu osudu za učinjena krivična djela i obavezu poštovanja zakona, odnosno jačaju moral i utiču na razvijanje društvene odgovornosti.</span>
</p>
<p class="p4"></p>
<p class="p4">
<span>Predstavnik oštećene porodice pokojnog R.V. upućen je da imovinskopravni zahtjev za naknadu štete, u iznosu od 84.020,57 €, u cjelini ostvaruje u parničnom postupku. Naime, otac oštećenog - pokojnog R.V., R.R., je tokom postupka, u svoje, i ime R.S., R.V. i .V.R.R, podnio sudu pisani predlog za ostvarivanje imovinskopravnog zahtjeva za naknadu materijalne i nematerijalne štete. Isti je određeno označio, pa se tako zahtjev za naknadu materijalne štete odnosi na troškove sahrane koje je imao R.R., u visini od 4.020,57 €, a zahtjev za naknadu nematerijalne štete obuhvata naknadu za duševne bolove roditelja, supruge i ćerke oštećenog - pokojnog R.V. zbog smrti bliskog lica - sina, supruga i oca, u ukupnoj visini od 80.000,00 €. Uz predlog su podnijeti i pisani dokazi činjenica navedenih u predlogu, i to prvenstveno onih koje se odnose na naknadu materijalne štete. Međutim, za donošenje odluke o predlogu, odnosno radi provjere i utvrđenja naznačenih činjenica i visina pretrpljene štete, naročito nametarijalne, trebalo bi odrediti odgovarajuća vještačenja od strane vještaka građevinske i finansijske struke, vještaka neuropsihijatra i aktuara, kao i druga vještačenja koja bi se, obzirom na podatke koji nedostaju, pokazala potrebnim. Osim toga, sud bi bio u obavezi da o činjenicama navedenim u predlogu sasluša i optužene, i ispita sve druge okolnosti koje su od važnosti za utvrđivanje postavljenog imovinskopravnog zahtjeva, te da na te okolnosti eventualno sasluša i podnosioce predloga, što bi sve nesumnjivo vodilo znatnom odugovlačenju postupka, koji je, zbog činjenice da su optuženi u pritvoru, po svojoj prirodi hitan. Polazeći od svega iznijetog, a imajući u vidu da činjenice utvrđene tokom krivičnog postupka i dokazi podneseni uz predlog, nijesu pružali osnov ni za potpuno, ni za djelimično presuđenje, sud je, osnovom čl.239 Zakonika o krivičnom postupku, predstavnika oštećene porodice pokojnog R.V. uputio da postavljeni imovinskopravni zahtjev u cjelini ostvaruje u parničnom postupku. </span>
</p>
<p class="p4"></p>
<p class="p4">
<span>Kako su optuženi oglašeni krivim, to su, na osnovu čl.229 u vezi čl.226 Zakonika o krivičnom postupku, obavezani da, u korist budžeta Crne Gore, solidarno plate troškove krivičnog postupka u iznosu od 7.963,50 €, koji se odnose na putne troškove oštećenih J.V. (760,00 €) i J.Ž. (500,00 €), svjedoka Č.V. (128,00 €), B.Đ. (82,00 €), Đ.M. (20,00 €) i K.M. (40,00 €), te predstavnika oštećene porodice pokojnog R.V., R.R. (1.568,00 €), nagradu za rad vještaka balističke struke M.M. (795,00 €), vještaka hemijske struke F.R. (99,00 €) i I.A. (143,00 €), vještaka trasologa K.D. (253,00 €), vještaka medicinske struke K.M.  (305,00 €) i dr N.K. (148,50 €), vještaka sudske medicine prof. dr Č.D. (366,00 €), te vještaka neuropsihijatra, psihijatra i psihologa, prof. dr M.S. (852,50 €), dr G.Ž. (852,50 €) i S.-I.B. (671,00 €), nagradu za prevodjenje I.M.(40,00 €), L.Č. (40,00 €) i S.J. (140,00 €), tumačima za engleski jezik, R.D. (55,00 €) i P.S. (40,00 €), tumačima za španski jezik, i V.D. (65,00 €), tumaču za češki jezik. Optuženi su dužni i da na ime paušala uplate iznos od po 200,00 €, koji je određen shodno složenosti i trajanju postupka, te njihovom imovnom stanju, a sve u roku od 15 dana po pravosnažnosti presude.</span>
</p>
<p class="p4"></p>
<p class="p4">
<span>Sa iznijetog odlučeno je kao u izreci presude.</span>
</p>
<p class="p4"></p>
<p class="p4"></p>
<p class="p7">
<span class="s2">VIŠI SUD U PODGORICI</span>
</p>
<p class="p7">
<span class="s2"> Dana 04.03.2013. godine</span>
</p>
<p class="p7"></p>
<p class="p8">
<span class="s2">ZAPISNIČAR                                                     PREDSJEDNIK VIJEĆA-SUDIJA</span>
</p>
<p class="p4">
<span class="s2">Mila Cupara,s.r.	                                                            Dragoje Jović,s.r.   </span>
</p>
<p class="p4"></p>
<p class="p4"></p>
<p class="p4">
<span class="s2">PRAVNA POUKA:</span><span> Protiv ove presude može se izjaviti žalba Apelacinom sudu CG u roku od 15 dana od dana prijema prepisa, a preko ovog suda.</span>
</p>
<p class="p4"></p>
<p class="p4"></p>
<p class="p3">
<span>Za tačnost otpravka tvrdi i</span>
</p>
<p class="p3">
<span>ovjerava namještenik suda</span>
</p>
<p class="p3">
<span>Mila Cupara</span>
</p>
<p class="p9"></p>
<p class="p4"></p>
<p class="p10"></p>


</body>