<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{color:#800000;font-size:18pt;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p>&nbsp;</p>
<p style="text-align:right">
<span class="span1">K.br.151/14</span>
</p>
<p style="text-align:center;">
<span class="span2"></span>
</p>
<p style="text-align:center;">
<span class="span1">U IME CRNE GORE</span>
</p>
<p>&nbsp;</p>
<p>
<span class="span1">VIŠI SUD U P., kao prvostepeni krivični, u vijeću sastavljenom od sudije Vesne Moštrokol, kao predsjednika vijeća, i Evice Durutović i Miroslava Bašovića, kao članova vijeća, uz učešće Sanje Radosavović, kao zapisničara, u krivičnom predmetu protiv optuženog B.D.iz P., kojeg po službenoj dužnosti brani B. A., advokat iz P., zbog krivičnog djela teško ubistvo u pokušaju iz člana 144 tačka 8 u vezi člana 20 Krivičnog zakonika Crne Gore, po optužnici Višeg državnog tužilaštva u P. Kt.br.83/14 od 18.12.2014. godine, koju je na glavnom pretresu zastupao Željko Tomković, Državni tužilac Višeg državnog tužilaštva u P., nakon održanog usmenog, glavnog i javnog pretresa, započetog 24.03.2015.godine, završenog 26.01.2016.godine, u prisustvu zastupnika optužbe, optuženog i njegovog branioca, nakon tajnog vijećanja i glasanja, donio je 05.02.2016.godine i istog dana javno objavio</span>
</p>
<p>&nbsp;</p>
<p style="text-align:center;">
<span class="span1">PRESUDU</span>
</p>
<p>
<span class="span1">Optuženi:</span>
</p>
<p>
<span class="span1">B.D., zvani „B.“, JMBG .......... , od oca D. i majke N., rođene B., rođen ......godine u B. P., sa prebivalištem u P., Park šuma Z., C. s. bb, državljanin Crne Gore, vanredni učenik II razreda srednje eleltrotehničke škole, neoženjen, lošeg imovnog stanja, neosuđivan</span>
</p>
<p style="text-align:center;">
<span class="span1">K r i v   j e</span>
</p>
<p>
<span class="span1">Zato što je:</span>
</p>
<p>&nbsp;</p>
<p>
<span class="span1">Dana 09.01.2014.godine, oko 22,00 časa, u P., u naselju Z., u blizini zgrada zvane „H.s.“ i groblja, sa umišljajem pokušao da liši života više lica, na način što se prilikom tuče sa oštećenim P.S. i Š.M., mašio noža, kao sredstva podobnog da se tijelo teško povrijedi i zdravlje teško naruši, te zatim tim nožem više puta zamahnuo u pravcu vrata oštećenog Š.M., nanoseći mu laku tjelesnu povredu u vidu rezne rane u predjelu lijeve strane vrata i lijeve ušne školjke, a potom nožem uboo oštećenog P.S.u predjelu grudnog koša, nanoseći mu laku tjelesnu povredu u vidu ubodne rane u predjelu lijeve bočne strane grudnog koša, dužine oko 3 cm i dubine oko 3 cm, iako je bio svjestan da upotrebom noža na opisani način može lišiti života oštećene, pa je na to pristao,</span>
</p>
<p>
<span class="span1">-čime je izvršio krivično djelo teško ubistvo u pokušaju iz člana 144 tačka 8 u vezi člana 20 Krivičnog zakonika Crne Gore.</span>
</p>
<p>
<span class="span1">-Pa ga sud primjenom citiranih zakonskih odredbi, te odredbi člana 4, 5, 13, 15, 32, 36, 42, 45 i 46 Krivičnog zakonika Crne Gore, te odredbi člana 226, 229 i 374 Zakonika o krivičnom postupku</span>
</p>
<p style="text-align:center;">
<span class="span1">O S U Đ U J E</span>
</p>
<p>
<span class="span1">Na kaznu zatvora u trajanju od 2 (dvije) godine.</span>
</p>
<p>
<span class="span1">Na osnovu člana 75 Krivičnog zakonika Crne Gore, izriče se:</span>
</p>
<p>&nbsp;</p>
<p style="text-align:center;">
<span class="span1">MJERA BEZBJEDNOSTI</span>
</p>
<p style="text-align:center;">
<span class="span1">ODUZIMANJE PREDMETA</span>
</p>
<p>
<span class="span1">Od optuženog se oduzima jedan metalni boks srebrne boje, jedna futrola za nož - bajonet i jedan metalni nož crne boje sa natpisom „Kersha“, sa slikom guštera, zlatne boje.</span>
</p>
<p>
<span class="span1">OBAVEZUJE SE optuženi B.D. da na ime troškova krivičnog postupka, Budžetu Crne Gore, uplati novčani iznos od 247,00 € (dvjestačetrdestsedam eura), a na ime paušala iznos od 100,00 € (sto eura), sve u roku od 15 dana po pravosnažnosti presude pod prijetnjom prinudnog izvršenja.</span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Optužnicom VDT-a u P. Kt.br. 83/14 od 18.12.2014. godine, koja je činjenično izmijenjena u završnoj riječi, optuženom B.D.u stavljeno je na teret izvršenje krivičnog djela teško ubistvo u pokušaju iz člana 144 tačka 8 u vezi člana 20 Krivičnog zakonika (KZ CG). Zastupnik optužbe je u završnoj riječi istakao da je provedenim dokazima potvrdjena osnovanost optužnice, te predložio sudu da optuženog oglasi krivim zbog krivičnog djela stavljenog mu na teret i osudi po zakonu.</span>
</p>
<p>&nbsp;</p>
<p>
<span class="span1">Optuženi B.D. u odbrani koju je iznio pred ODT u P. na zapisniku Kt.br.7/14 od 10.01.2014.godine, je izjavio da je oštećene P.S.i Š.M. upoznao 06.01.2014.godine, kada su u ranim jutarnjim časovima, sa zajedničkim drugom T.J., pošli da beru badnjake. Čitavo vrijeme oštećeni P. ga je provocirao,pa je bilo očigledno da su on i oštećeni Š. pošli sa njim kako bi se šalili i pili alkohol. Po povratku, ispred zgrade u Z.u gdje živi, P. je nastavio sa provokacijama psujući ga i vrijedjajući ga, a govorio mu je „u usta te jebem džukelo jedna, ti glumiš mafijaša“. On je pokušavao da predje preko svega toga i trudio se da stvar okrene na šalu, a u medjuvremenu Š. je otišao kući, dok je P. ostao i dalje ga provocirao i vrijedjao, da bi u jednom trenutku pljunuo ispred njega, govoreći mu „nešto me opasno gledaš, treba li ti što“, a zatim  krenuo </span><span class="span1">prema njemu, kada je izmedju njih stao P.J., ali je P.  uspio da ga udari pesnicom u glavu, kojiudarac mu je uzvratio, tako da je došlo do tuče izmedju njih dvojice, u kojoj su jedan drugom zadali više udaraca pesnicama.Kada je tuča prestala, P. je sjeo u svoje vozilo marke „Seat“, barskih reg.oznaka i sa velikim ubrzanjem uputio se u njegovom pravcu kako bi ga udario, ali se on izmakao tako što je skočio na trotoar. Posle sat vremena P. ga je pozvao putem mobilnog telefona i prijetio mu, govoreći da će ga ubiti pištoljem, na šta mu je on rekao da se ne plaši njegovih prijetnji. Ubrzo potom P. je došao sa Š.M., a vozilo su zaustavili ispred njega i iz istog je izašao P. držeći čekić u ruci i sa istim ga udario u glavu,koji udarac nije bio jak, pa nije išao kod doktora. Odmah nakon toga P. se vratio u vozilo i sa Šušnjem napustio lice mjesta. Dana 09.01.2014. godine, negdje oko 22 časa, dok se nalazio u svom stanu, putem telefona ga je pozvao Š.M. i zatražio od njega da izadje ispred zgrade, tačnije kod groblja u Z.u, kako bi popričali o dogadjajima koji su se desili i kako bi se izmirili. Kada je izašao iz kuće sa sobom je ponio nož, jer je u tom trenutk večerao i nož mu se nalazio u ruci, pa ga je prilikom izlaska iz kuće stavio u džep. U blizini groblja je vidio dva vozila, i to vozilo Seat kojim je upravljao P. i vozilo Golf 4, a u oba vozila je bilo 7-8 lica koja su izašla iz vozila i krenula prema njemu, a medju njima je prepoznao P. S. i Š.M., dok ostala lica nije poznavao. P. i Š. su mu prišli, dok su ostala lica ostala udaljena od njega.P. je u rukama imao metalni pendrek na izvlačenje, a Š.M. jednu metalnu šipku, pa kada su mu prišli P. ga je pendrekom udario u predjelu glave, a zatim i Š.,nakon čega su počeli da ga udaraju rukama po glavi i tijelu, a moguće da su ga udarali predmetima koje su imali u rukama. Uspio je iz džepa da izvadi nož koji je ponio sa sobom, i držeći ga u ruci kretao se unazad uzmičući od P. i Š., prijeteći im da će ih pobiti, ne bi li ih spriječio da ga napadaju, ali se njih dvojica nisu uplašili, već su nastavili sa kretanjem premanjemu i zadali mu još nekoliko udraca, kada je počeo da zamahuje nožem lijevo-desno, kako bi se zaštitio. Nije osjetio da je tom prilikom povrijedio P. i Š., ali su obojica u jednom trenutku počeli da viču „ubode me“, a zatim pošli prema vozilima i udaljili se. Odmah nakon dogadjaja je pozvao policiju i ispričao im šta se dogodilo, a zatim ostao na ulici čekajući da dodje patrola. Nožem je zamahivao lijevo-desno ispred sebe, kako bi se zaštitio od P. i Š., koji su ga svo vrijeme udarali.Nakon predmetnog dogadjaja javljao se ljekaru, a konstatovane su mu povrede u predjelu glave, koje su nastale kritičnom prilikom. Žao mu je što se sve ovako desilo, i što su nesuglasice izmedju njega i P.a završene fizičkim obračunom.</span>
</p>
<p>
<span class="span1">Na zapisniku pred VDT u P. Kt.br. 83/14 od 11.07.2014. godine je izjavio da je 06.01.2014. godine, u ranim jutarnjim časovima, sa P.S., Š.M., R.N., T.J. i P.J. pošao u K. da bere badnjake, gdje ga je P. provocirao i omalovažavao, ali on nije htio da odgovara na njegove provokacije. Kada su se vratili u Z., P. je i dalje nastavio da ga provocira, omalovažava, vrijedja i pljuje na njega, a zatim ga je udario pesnicom u glavu, koji udarac mu je uzvratio i tada su medjusobno razmijenili više udaraca stisnutim pesnicama, a dalju tuču su spriječili T.J. i neki komšija.Nakon toga P. je sjeo u vozilo i pokušao da ga udari autom, što je on izbjegao, a zatim je sa T.J. napustio lice mjesta. Nekoliko minuta kasnije, putem telefona, pozvao ga je T. i rekao mu da se skloni jer će P. doći sa pištoljem i da će ga ubiti. Posle 20-ak minuta P. je došao sa Š.M. i T.J., a primijetio je da P. nešto drži u ruci, pa kada mu je prišao vidio je da se radi o čekiću, kojim ga je udario više puta u predjelu glave, a on P.a više puta pesnicama u glavu, da bi dalju tuču spriječile komšije iz zgrade. Nije se javljao ljekaru zbog ovih povreda, iako je imao nekoliko modrica u predjelu glave. Dana 09.01.2014. godine oko 21,45 sati, putem telefona ga je pozvao Š.M. i rekao mu „B. brate, doći ću u Z. kod groblja,samnom je S., brate može li to kako da se završi da se </span><span class="span1">izmirite,izadji ovamo ako možeš da popričamo, i nemoj da dolaziš sa društvom, jer sam ja obostrani drug sa vama i stojim izmedju vas, i mene ćete problem napraviti“. Kako je u tom momentu večerao, a nakon ovog razgovora, mahinalno je uzeo jedan manji nož dužine sječiva 6-7cm i krenuo ispred zgrade da sačeka M. i S., a zatim nastavio kretanje prema groblju, gdje je na jednoj poljani, gdje nema ulične rasvjete, primijetio da mu neko iz jednog vozila „blicka farovima“, a radilo se o vozilu „Seat Leone“, koje se zaustavilo i iz kojeg su izašla 3-4 momka koja su govorila nešto u smislu „neka, stani, sami ćemo“. Na drugoj strani je primijetio još jedno parkirano auto, pa je krenuo da se vraća unazad, kada su mu se P. i Š. obratili riječima „stani, stani, trebaš nam“, a neko je povikao „evo ga B.“. P. i Š. su krenuli prema njemu, držeći u rukama neke predmete koji su mu ličili na šipke i pendreke, a za P.a je siguran da je imao pendrek na razvlačenje, dok se za Š. nije siguran da li se radilo o pendreku, bezbol palici ili nekom drugom sličnom predmetu. Ovim predmetima su ga P. i Š. više puta udarili, a on se povlačio i branio na način što je i on njima zadao nekoliko udaraca pesnicama. Potom su se P. i Š. vratili do auta i sa istim pokušali da ga udare, ali je to uspio da izbjegne i dok se vraćao prema stanu čuo je škripu guma i vidio kako mu njih dvojica vozilom preprečuju put.Kada su izašli iz vozila, P. i Š. su u rukama imali one iste predmete sa kojima su krenuli prema njemu, u kojem trenutku je izvadio nož govoreći im da se miču i da ima nož, na šta se oni nisu obazirali, pa ga je Š. udario palicom ili pendrekom u predjelu podlaktice desne ruke, koju je bio podigao da bi zaštitio glavu. Ponovio je da ima nož, ali su njih dvojica nastavili da ga udaraju ovim predmetima, nakon čega je osjetio nešto toplo na glavi,pa kada je opipao to mjesto vidio je da mu ide krv.Nakon toga je zamahnuo nožem prema Š. M., ali nije siguran da ga je uboo, osim što je čuo da je neko rekao „izbode me“.Nakon toga su P. i Š. ponovo pošli do auta i iz istog uzeli neke predmete koji su mu ličili na motke, a zatim krenuli prema njemu, kada je on počeo da maše nožem prema njima, kako bi se odbranio, i tom prilikom povrijedio P.a, kada je i prestao njihov napad,a on telefonom pozvao policiju i hitnu službu. Ubrzo je na lice mjesta došla policija, a P. i Š. su se sami odvezli do Hitne pomoći.Obzirom na situaciju u kojoj se našao, morao je da se brani na ovaj način, a osjećao je i veliku dozu straha. Drago mu je što oštećeni nisu zadobilineke teže povrede, a dva dana prije predmetnog dogadjaja, drugovi su mu rekli da su ga P. i Š. tražili tako što su vozilom kružili ispred njegove zgrade. Kada su ga oštećeni napali u blizini groblja, tu je bilo prisutno više lica, ali se ta lica nijesu miješala, nikoga nije prepoznao a bilo ih je najmanje 5-6. Nakon predmetnog dogadjaja u Urgentnom centru mu je ukazana medicinska pomoć, a prije ovoga nije imao nikakav sukob sa P. i Š., osim dogadjaja koji se desio 06.01.2014. godine.</span>
</p>
<p>&nbsp;</p>
<p>
<span class="span1">Na glavnom pretresu optuženi je izjavio da je 06.01.2014. godine sa oštećenima, T. J., R.N. i P.J.om bio u K. da beru badnjake, da je oštećeni P. čitavo vrijeme provocirao i omalovažavao, ali da on nije obraćao pažnju, jer nije htio da se svadja.Kada su došli u Z. ispred njegove zgrade, P. ga je pljunuo i udario više puta u predjelu glave, pa je izmedju njih došlo do tuče, koju je prekinuo T.J..P. ga je udario 5-6 puta stisnutom pesnicom u predjelu glave, a i on je udario P.a, ali ne zna koliko puta. Nakon što su ga razdvojili, P. je ušao u svoje vozilo marke Seat na mjestu vozača, a T. na mjestu suvozača, i sa autom je pokušao da ga udari, ali je on to eskivirao, nakon čega se udaljio, da bi ga posle 2-3 minuta telefonom pozvao T. govoreći mu „da će P. da ga ubije, da je pošao za pištolj i da se on skloni u zgradu“, da je on ipak ostao ispred zgrade, kada je posle 20-ak minuta vozilom došao P. u </span><span class="span1">društvu sa T.. Kada je izašao iz vozila P. ga je čekićem udario u predjelu glave nekoliko puta, tačnije u predjelu lijeve strane lica i lijevog uha, gdje je imao masnice nekoliko dana. Udarci su bili slabog intenziteta, jer se izmicao i pokušavao da ih eskivira, a radilo se o metalnom čekiću sa drvenom drškom.Nakon što su ih komšije razdvojile, P. je sam otišao sa svojim vozilom, dok je T. ostao na licu mjesta. Oštećenog P.S.i Š.M. do tada nije poznavao, niti ih je kad vidio, mada je kasnije saznao da su obostrani drugovi T. J..Trećeg dana Božića, 09.01.2014.godine, oko 21,45 sati,  sa nepoznatog broja, pozvalo ga je lice koje mu se predstavilo kao Š.M. i rekao mu da dodje kod groblja, da će tu biti sa S., kako bi razgovarali i završili „sa ovim“, da dodje sam i ne dovodi nikoga.M. je rekao da će doći, ali kako ga je bilo strah, sa sobom je uzeo jedan nož dužine sječiva 6cm i uputio se kod groblja u Z.u gdje je vidio jedno vozilo „Seat“ koje je blickalo farovima i kretalo se prema njemu, a sa lijeve strane je vidio još jedno vozilo koje je stajalo. Iz vozila „Seat“ je čuo glasove koji govore „stani sami ćemo“, a to su bili Š. i P. koji su ove riječi upućivali ostalim licima iz vozila „Seat“, a to su izgovarali nekim ironičnim glasom i ironičnim osmjehom. Radi se o jedoj poljani, bio je mrak i na istoj nije bilo osvetljenja. Iz vozila su izašli P.,koji je u ruci imao jedan metalni pendrek na razvlačenje, i Š., koji je u ruci imao neki predmet šipku, bezbol palicu ili nešto drugo, sa kojim predmetima su počeli da ga udaraju u predjelu glave i ruku, sa kojima se štitio, a misli da bi imao i veće povrede da na sebi nije imao jednu debelu duksericu i jaknu i zato što je podizao ruke da bi se zaštitio od udaraca, istovremeno se povlačeći unazad. U jednom trenutku su se oštećeni vratili u vozilo kojim je upravljao Š., a u vozilu je pored njih bilo još lica na zadnjim sjedištima. Ne bi prepoznao ni P.a ni Š. da ga ovaj prethodno nije zvao telefonom i da se nije desio onaj dogadjaj na badnje jutro. Š. je vozilom krenuo na njega da gaudari, ali se on zaklonio iza jednog stuba, a zatim krenuo u pravcu svoje zgrade, i kada je stigao do staze koja spaja ulicu i njegovu zgradu i gdje postoji ulično osvjetljenje, začuo je škripu guma i vidio vozilo „Seat“ koje mu preprečuje put, a iz vozila su izašli Š. i P. sa šipkama i sa istima krenuli da ga udaraju po glavi, pa je digao ruke da se zaštiti i povikao „mičite se, mičite se, imam nož“, koji je on izvadio iz džepa i držao ga u ruci kada su mu vozilom prepriječili put. Nožem je mahao, jer se uplašio, osjećajući jaki strah i jaku razdraženost i u tom trenutku osjetio je jedan jak udarac u predjelu glave i neku toplotu, a zatim je vidio da mu toči krv iz lijevog tjemenog kosmatog dijela glave, kada je počeo da maše nožem lijevo-desno. U jednom momentu je čuo da neko govori „ima nož, ubode me“, ali su oštećeni i dalje nastavili da ga napadaju i udaraju šipkama. Ovo je sve posmatrao jedan komšija iz zgrade sa balkona, kao i jedan momak koji je takodje bio na balkonu, a ovi ljudi žive u istoj zgradi gdje i on. Nakn toga Š. i P. su se uputili prema svom vozilu, a zatim se vratili nazad i opet krenuli da ga napadaju sa šipkama, a sve se ovo dešavalo na istom mjestu gdje su mu preprečili put i izašli iz vozila. I kada su drugi put krenuli prema njemu,mahao je nožem lijevo-desno, kada je P. pao na zemlju, pa je zaključio da ga je zakačio nožem, mada to nije osjetio ni primijetio.Krenuo je da ga podigne, ali ga je on odbio, pa se uputio prema svojoj zgradi i ispred zatekao T. J. i još neke momke, a sa telefona T. pozvao je Hitnu pomoć i policiju, medjutim, P. i Š. je već neko bio odvezao u Hitnu pomoć.Krivo mu je što su ga napali i zbog svega što se desilo, a misli na to što su njih dvojica imali povrede. </span>
</p>
<p>
<span class="span1">Nakon što je optuženi pozvan da objasni razlike u kazivanju u odnosu na izjavu koju je dao na glavnom pretresu, izjavu koju je dao pred VDT u P. na zapisniku Kt.br. 83/14 od 11.07.2014. godine i ODT Podgorica na zapisniku Kt.br. 7/14 od 10.01.2014. godine, a koje razlike se odnose na činjenice da je pred ODT izjavio da ga je u onom prvom dogadjaju, kada je brao badnjake sa oštećenima, nakon što su </span><span class="span1">došli ispred njegove zgrade, putem mobilnog telefona pozvao P. S., i prijetio mu da će doći i ubiti ga iz pištolja, da je P. kad je izašao iz vozila držao čekić u ruci, kojim ga je udario u glavu, i da to nije bi jak udarac, da ga je u drugom dogadjaju pozvao oštećeni Š. da se sastane sa njim i P. kod groblja u Z., da je ono drugo vozilo koje je primijetio bilo vozilo marke „Golf 4“, u kojem je bilo 7-8 lica i da su sva ta lica krenula prema njemu, da je medju tim licima prepoznao P. i Š., da su ga njih dvojica napali metalnim pendrekom na razvlačenje i metalnom šipkom, da je on nekako uspio da izvuče nož, krećući se unazad, i prijeteći im da će ih pobiti, ne bi li ih spriječio u napadu,ali da se oni nisu prepali, već su se i dalje kretali prema njemu, a zatim mu zadali nekoliko udaraca, kada je nesvjesno počeo da zamahuje nožem lijevo-desno, kako bi se zaštitio, te da nije osjetio da je povrijedio P. i Š., ali su obojica vikali „ubode me“, a zatim pošli prema vozilu i udaljili se, optuženi je izjavio da je možda pogriješio kada je davao izjavu kod ODT ili je njegova izjava pogrešno otkucana,jer je tačno da ga je zvao T. putem telefona i saopštio mu da će P. doći i da će ga ubiti iz pištolja. Vjerovatno je  kod tužioca rekao da ga je P. udario čekićem u glavu i da to nije bio jak udarac, ali je posle vidio da ima više povreda po glavi i na osnovu toga je zaključio da ga je ovaj udario više puta, jer te povrede nisu mogle nastati drugačije, pa je u tom smislu i govorio da ga je P. udario više puta čekićem, a pored navedenog bio je i u šoku. Potvrdio je da je tačno da je ono drugo vozilo bilo marke „Golf 4“ i da je u njemu bilo 7-8 lica, ali da ga ta lica nisu napadala. Kod ODT je objašnjavao kako su ga napali Š. i P. i kako se branio, pričajući kako se sve to desilo, obzirom da je nakon dogadjaja čitavu noć proveo u prostorijama policije, jer je bio zadržan, tako da nije spavao, a nakon toga su ga poveli kod osnovnog tužioca, pa je moguće da tada nije pomenuo sve ove detalje koje je ispričao kod VDT i na glavnom pretresu, jer je bio neispavan i u šoku, ali je tačno ono što je govorio na glavnom pretresu i kod VDT u P.. Pojasnio je da su ga Š. i P. najviše udarali po tijelu, tačnije u predjelu obje ruke, koje je podizao da zaštiti glavu, a i sam ih je udarao pesnicama, pokušavajući da se odbrani, a ovih udaraca šipkama –predmetima, koje su kod sebe imali Š. i P., bilo je 7-8. Kada su ga autom presreli ispred zgrade, tu su ga još više udarali onim predmetima i tu je osjetio onaj jak udarac i kako mu toči krv, a ostali su bili po rukama.  Najviše povreda je imao po rukama i gornjem dijelu tijela, ali te povrede nije prijavljivao kad su ga pregledali već samo povrede po glavi, jer ih se nije sjetio.T.J. nije bio kod groblja kada su ga napali Š. i P.. Ni u jednom trenutku sa nožem nije nasrtao na P. i Š., već se samo branio. Visok je 168cm, a težak je oko 65 kg i tu težinu je imao i u vrijeme dogadjaja, dok su oštećeni mnogo krupniji od njega, pogotovo P.. Dešnjak je, a nož koji je imao kritične prilike kod sebe imao je metalnu dršku dužina sječiv je bila oko 6cm, a sječivo je bilo malo široko. Nož nije imao metalnu koricu, niti bilo kakvu futrolu u koju se mogao uvlačiti. Osim noža kod sebe nije imao ništa drugo, pa ni metaln boks. Nije primijetioda su Š. i P. imali metalni boks, vidio je samoda imaju šipke. Naknadno je saznao za komšije koje su kritični dogadjaj gledali sa balkona. Te večeri je na sebi imao debelu duskericu sa kapuljačom, zimsku debelu jaknu, a u donjem dijelu farmerice, dok na glavi nije imao ništa. Kada su ga oštećeni napali kod groblja,pokušavao je da se izvuče, pa zato nije odmah izvukao nož jer je to bila zadnja opcija da se odbrani. Kada je na poziv Š. otišao prema groblju, očekivao je da će tamo zateći samo oštećene, ali mu je bilo čudno što mu je Š. u razgovoru rekao da nikoga ne dovodi sa sobom. Mislio je da ga zove da se pomire, ali je isto tako osjećao i strah, pa je zbog toga i uzeo nož sa sobom, a nije razmišljao da im predloži neko drugo mjesto sastanka.</span>
</p>
<p>
<span class="span1">Nakon što je optuženom pokazana fotodokumentacija broj 64-28-244-19/56 od 19.01.2014. godine, fotografije na kojima je prikazan bliži izgled noža koji je </span><span class="span1">pronadjen tokom uvidjaja, optuženi je izjavio da to nije nož koji je kritičnom prilikom imao kod sebe, a šta se sa tim nožem desilo ne zna, vjerovatno mu je negdje usput ispao, uglavnom, nakon dogadjaja više nije bio kod njega.</span>
</p>
<p>
<span class="span1">Branilac optuženog u završnoj riječi je izjavio da je njegov branjenik, kritičnom prilikom, postupao u nužnoj odbrani, a sa razloga što njegovo ponašanje zadovljava sve elemente iz defincije instituta nužne odbrane, a što se lako može utvrditi iz iskaza niza svjedoka, posebno iskaza svjedoka P. V., koji je izjavio da je vidio dva momka kako sa motkama napadaju optuženog, pri čemu jasno čuju optuženog da ih upozorava da ne idu na njega jer ima nož, pri tome blokirajući udarce podizanjem ruke, a što potvrdjuje i svjedok L. V., pa kada se vjerodostojni iskazi ova dva svjedoka dovedu u vezi sa nalazom i mišljenjem vještaka medicinske struke, jasno je da se time potvrdjuje odbrana optuženog, a degradiraju iskazi svjedoka oštećenih, predlažući da se optuženi oslobodi od optužbe jer djelo koje je predmet iste, nije protivpravno, jer je učinjeno u nužnoj odbrani, koju završnu riječ je optuženi u cjelosti prihvatio.</span>
</p>
<p>
<span class="span1">Sud je na glavnom pretresu u dokaznom postupku proveo sledeće dokaze: saslušao svjedoke oštećene Š.M. i P. S.;svjedoke T. J., P.V., L.V., L.D., B.N.;na saglasan predlog stranaka p</span><span class="span1">ročitao iskaz svjedoka R.M. dat na zapisniku Kti.br.74/14 od 15.12.2014.godine; pročitao dopis MUP-a Uprava policije CB Podgorica broj 09-231/15-13733/2 od 29.06.2015.godine; pročitao zapisnik o uvidjaju Uprave policije CB Podgorica od 09.01.2014. godine sačinjen od strane policijskog službenika B. Đ.; pročitao službenu zabilješku Uprave policije CB Podgorica–Stanica kriminalističke policije za kriminalističku tehniku od 09.01.2014.godine sačinjena od strane policijskog službenika B.Đ.; pročitao  službenu zabilješku Uprave policije CB Podgorica – Stanica kriminalističke policije za kriminalističku tehniku od 10.01.2014.godine sačinjena od strane policijskog službenika B.Đ.; pročitao službenu zabilješku Uprave policije CB Podgorica – Stanica policije za JRM Ku.br. 11/14 od 09.01.2014.godine sačinjena od strane policijskih službenika P.R. i Ž.B.; pročitao  službenu zabilješku Uprave policije CB Podgorica – Stanica policije za JRM Ku.br. 11/14 od 09.01.2014.godine sačinjena od strane policijskih službenika B.Č. i M.M.; pročitao službenu zabilješku Uprave policije CB Podgorica – Stanica policije za JRM Ku.br. 11/14 od 10.01.2014.godine sačinjena od strane policijskih službenika J.Ž. i P.D.; pročitao službenu zabilješku Uprave policije CB Podgorica – Stanica krim.policije za suzbijanje krvnih i seksualnih delikata i nasilja u porodici - Jedinica krim.policije za suzbijanje krvnih i seksualnih delikata i nasilja u porodici Ku.br. 11/14 od 10.01.2014.godine sačinjena od strane policijskog službenika S.R.;izvršio uvid u fotodokumentaciju UP PJ Podgorica broj 64-28-244-20/57 od 09.01.2014.godine; izvršio uvid u fotodokumentacu UP PJ Podgorica broj 64-28-244-21/58 od 09.01.2014. godine; izvršio uvid u fotodokumentacu UP PJ Podgorica broj 64-28-244-19/56 od 09.01.2014.godine; pročitao uvjerenje JZU Zavod za hitnu medicinsku pomoć Podgorica broj 1612 od 09.01.2014.godine na ime oštećenog Š.M.; pročitao uvjerenje Urgentnog centra KC CG broj 664 od 09.01.2014.godine na ime oštećenog Š.M.; pročitao izvještaj ljekara specijaliste Urgentnog centra KC-a CG od 09.01.2014. godine na ime oštećenog P. S.;pročitao nalaz i mišljenje sudskog vještaka medicinske struke prof. dr Šoć Miodraga od 03.03.2014.godine i saslušao stalnog sudskog vještaka medicinske struke prof. dr Šoć Miodraga; pročitao izvještaj ljekara specijaliste Urgentnog Centra KC-a CG broj 669 od 10.01.2014.godine, na ime optuženog B.D.a; pročitao nalaz i mišljenje vještaka medicinske struke dr.Radojević Nemanje od 15.12.2014.godine, dat na zapisniku VDT-a u P. Kti.br.74/14 i saslušao </span><span class="span1">stalnog sudskog vještaka dr Radojević Nemanju;pročitao izvještaj  o  DNK vještačenju broj 3518/15; izvršio uvid u metalni boks srebrne boje, futrolu za nož (bajonet) i metalni nož crne boje marke „Kersha“ sa slikom guštera zlatne boje; pročitao izvod iz kaznene evidencije na ime optuženog Uprave policije CB Bijelo Polje broj 245/14-4704/934 od 24.02.2014. godine i MInistarstva pravde CG broj 0203/1834 od 26.03.2015. godine.</span>
</p>
<p>
<span class="span1">Svjedok oštećeni Š.M. je na zapisniku ODT u P. Kt.br. 7/14 od 31.01.2014. godine izjavio da je 09. januara 2014. godine, oko 21,30 časova, zajedno sa drugom P.S., njegovim vozilom marke „Seat“, pošao u naselje pored groblja u Z.u, jer je S. želio da se nadje sa optuženim B.D.om kako bi sa njim porazgovarao o nesuglasicama koje su imali na Badnje jutro, prije tri dana, kada su se vratili iz K. gdje su brali badnjake.Vozilo su parkirali u blizini kapele kod groblja u Z.u, kada je putem mobilnog telefona pozvao B.D.da dodje na to mjesto, kako bi optuženi i S. riješili medjusobna neslaganja. Posle nekih 2-3 minuta, iz pravca zgrada Holadske sestre, došao je optuženi i dok im je prilazio nekome je dao znak rukom, kada je iz pravca pružnog prelaza naišlo vozilo marke „Pežo 405“, crne boje, u kojem je bilo nekoliko njemu nepoznatih momaka, a vozilo se zaustavilo nedaleko od njega i S.a i iz vozila je izašao jedan momak.Za to vrijeme optuženi im se približavao trčećim korakom, pa kako se uplašio da će momci iz vozila da ih napadnu, uzeo je jedan kamen i povikao „šta ćete to, oćete li da se bijete“, a zatim su on i S. krenuli prema vozilu kada je čuo da je neko iz vozila povikao momku koji je bio izašao da udje u vozilo jer će mu slomiti auto, pa je ovaj momak ušao i auto se udaljilo sa tog mjesta. Upravo u tom trenutku stigao je optuženi i stao naspram P., na nekih 10m od njega, a kada im je prišao vidio je da optuženi drži obje ruke u džepove od jakne, dok mu se na glavi nalazila kapuljača. Optuženi im se obratio riječima da će sad da ih ubije, a nakon toga je izvadio ruke iz džepova i tada je vidio da je optuženi u desnoj ruci držao nož crne boje, dužine oko 30cm, dok je u lijevoj ruci imao metalni boks srebrne boje. Optuženi je raširio ruke i krenuo prema P., zbog čega se on zaletio prema optuženom i rukama ga uhvatio za njegove ruke sa namjerom da mu uzme nož i boks, kako optuženi ne bi nekoga povrijedio. Počeli su da se guraju i on je uhvatio optuženoga za nož i mislio je da mu je nož istrgao iz ruke, ali je kasnije vidio da mu je u ruci ostala metalna korica koju je istrgao sa sječiva noža optuženog. Čim je optuženom istrgao ovu metalnu koricu sa noža, optuženi ga je posjekao na podlakticu desne ruke, zatim zastao pa krenuo prema S., koji je bio u neposrednoj blizini, i koji je pokušavao da optuženog odvoji od njega. Vidio je da je optuženi zamahnuo nožem i vjerovatno je tada povrijedio S.a u predjelu lijeve strane grudnog koša. Sve se ovo dešavalo veoma brzo, u nekih par sekundi, a on je sve vrijeme bio u nekoj vrsti šoka kada je vidio da ga je optuženi posjekao, pa je moguće da neke detalje nije zapazio. Čitavo vrijeme je držao optuženog i uspio da mu uzme i metalni boks iz ruke, kada je on zamahnuo nožem i posjekao ga u predjelu lijevog uha i vrata iz koje rane je počela da mu ide krv. Kada je to vidio snažno je odgurnuo optuženog koji je pao na asfalt, ali je i dalje u ruci držao nož. Dok je optuženi bio na asfaltu udario ga je dva-tri puta nogom u predjelu tijela.Ubrzo se okupio veći broj ljudi iz obližnjih kuća i zgrada, a medju njima je prepoznao B.N. koji ga je uhvatio da prestane da udara optuženog, i sjeća se da mu je odgovorio „M., M., krvariš“. Neko od prisutnih je sjeo u vozilo P. i njega i S. povezao do Hitne pomoći, a zatim i u Urgentni centar. Sjeća se da su mu tamo ušili ranu na vratu i kazali mu da je posjekotina dugačka 12cm, o čemu posjeduje medicinsku dokumentaciju. Kritičnom prilikom je sa P. došao na lice mjesta kako bi P. i optuženi razgovarali i riješili </span><span class="span1">nesporazume, a optuženog je pozvao da izadje iz kuće jer je htio da posreduje u njihovom izmirenju, obzirom da su se optuženi i P. preko njega upoznali. Ustvrdio je da je došao bez namjere da se fizički obračunava sa bilo kim, i bio je iznenadjen kada je vidio momke u Pežou, a kasnije i D. sa nožem i boksom u  ruci. Kao oštećeni se pridružio krivičnom gonjenju i postavio imovnskopravni zahtjev koji će precizirati u toku postupka.</span>
</p>
<p>
<span class="span1">U izjavi koju je dao na zapisniku kod VDT u P. Kti.br. 74/14 od 09.12.2014. godine izjavio je da je dana 09.01.2014. godine, u večernjim časovima, sa drugom P.S. došao u naselje Z., u blizini zgrada zv. „H.s.“, a došli su vozilom marke „Seat“ kojim je upravljao P..Na tom mjestu su trebali da sačekaju optuženog B.D.a, kojeg je i prethodno kontaktirao telefonom da dodje na pomenuto mjesto, kako bi izgladili nesporazume koje je na Badnje veče imao sa P.. Primijetio je kako prema njima ide vozilo marke „Peugeot“ crne boje, u kome se nalazilo više lica, a koje vozilo se nije zastavljalo već je vozač izvrši polukružno kretanje i uputio se u pravcu zgrada zv. „H.s.“. Ubrzo nakon toga vidio je kako im se trčećim korakom približava B.D., a kada im je prišao vidio je kao optuženi drži ruke u džepove, a zatim odmah izvadio jedan veći nož sa kojim je počeo da maše u pravcu P.. On je pokušao da mu otme ovaj nož kada je primijetio da optuženi ima kod sebe imetalni boks na ruci. U rvanju sa optuženim uspio je da mu otme metalni boks i futrolu od noža, dok je optuženi i dalje zamahivao nožem i tim nožem uboo P. upredjelu grudi, a njega u predjelu iza lijevog uha i vrata, kao i u predjelu podlaktice desne ruke, nakon čega je optuženi pobjegao upravcu zgrada dok je njega i P., P. vozilom, do Hitne pomoći odvezao B.N.. Ne zna da li je B. bio prisutan tokom predmetnog dogadjaja, a prvi put ga primjećuje nakon što je optuženi pobjegao sa lica mjesta. Kao oštećeni se pridružuje krivičnom gonjenju, navodeći da će se naknadno izjasniti o imovinskopravnom zahtjevu.</span>
</p>
<p>
<span class="span1">Na glavnom pretresu svjedok oštećeni je izjavio da se prije kritičnog dogadjaja, na Badnje veče, desio još jedan dogadjaj  izmedju optuženog i oštećenog P.a, pa obzirom da je dobar drug sa optuženim i oštećenim, htio je da ih izmiri, štoje bio razlog da nakon dva dana od dogadjaja koji se desio na Badnje veče, pozove optuženog telefonom da se njih trojica sastanu kako bi se optuženi i P. izmirili, kada mu je optuženi predložio da se nadju kod groblja u Z., u blizini njegove kuće, i da ga sačekaju 15 min dok ne dodje. Na pomenuto mjesto došao je sa oštećenim P.em vozilom marke „Seat“, koje je vlasništvo P.a, a primijetio je da je tu bilo parkirano jedno auto u kojem su bila neka lica, ali je isto odmah otišlo, a radilo se o vozilu „Pežo“ crvene boje. Nakon toga je došao optuženi, držeći ruke u džepove, na glavi je imao kapuljaču, a u gornjem dijelu tijela neki crni prsluk. Kada im je prišao izvadio je ruke iz džepova i tada mu u desnoj ruci vidi nož, a na lijevoj ruci neki metalni predmet „boks“, i optuženi je odmah nasrnuo na P.a, a on je pokušao da ga odvuče i da ih razdvoji, i dok ga je gurao optuženi ga je uboo nožem, mada to nije vidio, ali je osjetio neku vrućinu u predjelu lijeve strane vrata i iza uva i u predjelu desne podlaktice, gdje i dan danas ima ožiljak. Nije se radilo o neizdrživom bolu, a vjerovatno je bio u šoku i izbezumljen jer je i dalje pokušavao da optuženog odmakne od P., udarajući ga stisnutnom pesnicom, ali ne zna u koji dio tijela, nakon čega je optuženi pobjegao. Na groblje je došao sa P., a optuženi je došao sam, osim onih lica koje je primijetio u vozilu „Pežo“, koja su krenula da izlaze iz vozila, ali je neko od njih povikao da bježe, zbog čega se vozilo udaljilo, a odmah nakon toga je došao optuženi i bez jedne riječi napao P., pa kada je on krenuo da odvoji optuženog od P., optuženi mu je rekao „zar i ti, što ćeš ti“, nešto u tom smislu. Ne sjeća se ko je njega i P. odvezao u bolnicu, jer je izgubio svijest. </span>
</p>
<p>
<span class="span1">Nakon što su pročitane izjave svjedoka oštećenog Š.M. date na zapisnicima ODT Podgorica Kt.br. 7/14 0d 31.01.2014. godine i VDT u P. Kti.br. 74/14 od 09.12.2014. godine,  oštećeni je objašnjavajući razlike u svom kazivanju izjavio da su pomenute izjave koje je ranije dao kod tužioca u suštini tačne, i da je uglavnom to rekao i na glavnom pretresu. Tačno je da je vidio vozilo „Pežo“ crvene boje koje se zastavilo, i da su iz njega izašli neki momci, ali nije mogao da se sjeti da li je tada uzimao kamen i vikao ka ovim momcima šta hoće i da li hoće da se biju, možda i jeste, ali se ne može sjetiti.Takodje se ne sjeća da je neko iz tog vozila vikao da se udje u vozilo jer će mu slomiti auto. Vjerovatno ga je prilikom saslušanja u VDT Podgorica tužilac pogrešno shvatio da je on pozivajući optuženog telefonom istom rekao i na koje mjesto da dodje, jer je tačno ono što je rekao na glavnom pretresu da je optuženi predložio mjesto sastanka i rekao mu da se nadju kod groblja u Z., u blizini zgrade „H.s.“. Dodao je da su u ostalom dijelu izjave koje je dao u prethodnom postupku tačne i da se tako desio predmetni dogadjaj, osim u dijelu razlike u kazivanju, gdje je tačno ono što je rekao na glavnom pretresu, te da je vjerovatno tačno da je izjavio kod tužioca da je optuženog udarao nogama dok je ovaj ležao na zemlji, ali da je tačno i ono što je izjavio na glavnom pretresu, a pošto je u vrijeme dogadjaja bio izbezumljen i u šoku, zbog povreda koje je zadobio, vjerovatno to nije ranije pomenuo. Dalje je naveo da je sa sa oštećenim P. i društvom 06.01.2014. godine išao da bere badnjake u K. i da su tamo sreli momke medju kojima je bio i B.D.. Tom prilikom nije bilo svadje, vrijedjanja i omalovažavanja izmedju optuženog i P., a kada su se vratili u Podgoricu, P. je sa optuženim i njegovim društvom otišao u Z. da bi nakon toga dobio poziv putem telefona da dodje u Z., pa kada je došao vidio je da se optuženi i P. svadjaju, zalijeću jedan prema drugom kako bi se fizički obračunali, pa je stao izmedju njih da ih spriječi, tako da se sve na ovome i završilo, osim što je jedan od drugova optuženog, ne zna koji,  čekićem udario po haubi auta P. i napravio mu štetu, ali je on uspio da ga smiri, pa su njih dvojica napustili lice mjesta. Posle 2-3 dana desio se predmetni dogadjaj o kojem je naprijed svjedočio. Ne sjeća se u kojem momentu je izgubio svijest, jer je sve kratko trajalo, bio je izbezumljen i krvario je, a poslednje čega se sjeća je kako vidi optuženog kako bježi. Kritičnom prilikom kod sebe nije imao šipku, niti bilo kakav drugi predmet, a nije vidio ni da je P. imao bilo šta u rukama. Ne zna u kojem položaju su bili optuženi i P. kada je P. zadobio udarac nožem. Kada je rekao da se rvao sa optuženim, mislio je da ih je razdvajao, jer ljudi koji se biju ne mogu lako da se razdvoje, pa je u tom smislu i rekao „rvanje“. Optuženog je poznavao jer je iz društva T. J., sa kojim je dobar, i gledao ga je u društvu J.. Nisu se družili ali bi se javili jedan drugom kada bi se sreli, a zna ga unazad 2-3 meseca u odnosu na predmetni dogadjaj, u smislu da je optuženog gledao u J. društvu, a jednom je čak bio i u njegovom društvu. Kada je uhvatio nož koji je optuženi držao u ruci i sa njega skinuo metalnu koricu koja je bila na sječivu noža, pretpostavlja da je te korice bacio, ali se toga ne sjeća, a ne sjeća se ni šta je uradio sa metalnim boksom koji je uspio da skine sa ruke optuženog. Kada je optuženi dotrčao i sa nožem krenuo prema P.u, sjeća se da je rekao „ubiću te“, a nož je držao u desnu ruku, dok je metalni boks imao na lijevoj. Ne zna otkud se B. stvorio na licu mjesta i šta se dešavalo nakon što je pao u nesvijest. Neposredno prije momenta kada je osjetio toplotu u predjelu lijeve strane vrata, optuženi se nalazio bočno od njega, i to po njegovoj lijevoj strani, i sa desnom rukom u kojoj mu je bio nož, optuženi je zamahivao u njegovom pravcu i tada je osjetio onu vrućinu u predjelu vrata i desne podlaktice, a sve ovo se dešavalo u blizini groblja u Z.u, kod jednog betonskog stuba ulične rasvjete i ograde, jer je on sa P. bio u blizini pomenutog stuba, i moglo je da se dobro vidi jer je ulična rasvjeta radila, a optuženi </span><span class="span1">je došao praktično iz mraka, iz pravca zgrade u kojoj živi. Optuženi je na isti način zamahivao nožem i prema P., tako što je bio podigao ruku sa nožem u predjelu iznad ramena i iz tog položaja zamahivao prema njemu i P.. Znao je gdje živi optuženi jer ga je gledao ispred te zgrade kada je dolazio kod Jakše, a zgrada optuženog je od mjesta gdje se ovo odigravalo udaljena oko 50-ak metara i vidi se jer nema nikakvih prepreka. Kada je govorio o mjestu gdje se odigrao predmetni dogadjaj, radi se o prostoru koji se nalazi u blizini groblja u Z., jednoj poljani izmedju groblja i jedne kuće gdje se nalazi ulica na kojoj je postojalo ulično osvjetljenje koje je pominjao, i ta ulica ide pored zgrade u kojoj živi optuženi, a sam dogadjaj se odigrao na 2-3metra od stuba ulične rasvjete.Visok je oko 180cm, a u vrijeme dogadjaja je bio tešak oko 73 kg. Vozilo sa kojim su došli on i P. bilo je parkirano na oko 15-20m od mjesta gdje se desio predmetni dogadjaj, jer P. nije htio da optuženog čekaju pored auta, jer su mu prije par dana napravili štetu kada su čekićem udarali u haubu. Nakon što je oštećeni upoznat sa odbranom optuženog izjavio je da traži da optuženi ispriča istinu i da svako od njih odgovara koliko je kriv, da nije ljudski što optuženi neće da kaže istinu, pa ako treba da svi oni odgovaraju, a da mu je žao što je sve ovako ispalo, ali je njegova namjera bila da izmiri optuženog i P., te da izgleda da to nije trebao da uradi. </span>
</p>
<p>
<span class="span1">Svjedok oštećeni P. S. na zapisniku ODT Podgorica Kt.br. 7/14 od 31.03.2014. godine je izjavio da se predmetni dogadjaj desio 09.januara 2014. godine, u večernjim časovima, kada je sadrugom Š.M. došao u naselje pored groblja u Z.u, jer je imao namjeru da se nadje sa optuženim Bulatović Drežanom,kojeg poznaje od ranije, kako bi sa njim prazgovarao o nesuglasicama koje su njih dvojica imali na Badnje jutro. Do Z. su došli njegovim vozilom marke „Seat“ i parkirali se u blizini kapele kod groblja, kada je M. pozvao putem moblinog telefona optuženog da dodje kod njih, kako bi on i optuženi razgovarali i pomirili se.Dok su čekali optuženog iz pravca pružnog prelaza naišlo je jedno vozilo marke „Pežo“, crvene boje, koje se zaustavilo pored njih i u kojem su se nalazili njemu nepoznati momci. Jedan od ovih momaka je izašao iz vozila, ali je M. krenuo prema njima i čuo je kako ih pita „da li to žele da se biju sa njima“, nakon čega se ovaj momak odmah vratio u vozilo koje je otišlo u pravcu zgrada H.s.. Nije vidio da li je M. imao kamen u ruci ili ne.Odmah potom iz pravca Holandskih sestara primijetio je optuženog koji se kretao brzim hodom, skoro da je trčao, a na sebi je imao jaknu, dok je preko glave imao prebačenu kapuljaču. Kada im je optuženi prišao, zastao je držeći obje ruke u džepovima od jakne i povikao da će da ih pobije, vadeći ruke iz džepova. Tada je vidio da optuženi u jednoj ruci ima nož, a nije vidio šta je držao u drugoj ruci, ali zna da jekasnije pronadjen jedan metalni boks, za koji pretpostavlja da je pripadao optuženom. Kada je optuženi izvadio nož krenuo je prema njemu mašući istim, i sjeća se da ga je tada zakačio u predjelu lijeve bočne strane grudnog koša. Nije mogao da opiše kako je to optuženi mahao nožem. Čim je zadobio udarac nožem savio se prema njemu i tada ga je optuženi još jednom nožem zakačio u predjelu stomaka, ali mu nije nanio povrede. Sve ovo je trajalo veoma kratko, a posle prvog udarca nožem, dotrčao je Š.M., vjerovatno kako bi spriječio optuženog da ga i dalje napada, i tada je vidio da je optuženi zamanuo nožem i posjekao M. u predjelu vrata sa lijeve strane.Ne zna kako je optuženi prestao sa napadom, osim da u jednom trenutku pobjegao i da se oko njih okupio veći broj ljudi, medju kojima je primijetio B.N. kojeg poznaje od ranije, i koji je sjeo u njegovo vozilo i njega i M. prevezao u Hitnu pomoć.To je sve čega se sjeća jer je to veče bio pod dejstvom alkohola, tvrdeći da nije prvi napao optuženog. Nije se pridružio krivičnom gonjenju i nije postavio imovinskopravni zahtjev.</span>
</p>
<p>
<span class="span1">Na zapisniku kod VDT u P. Kti.br. 74/14 od 09.12.2014. godine svjedok oštećeni je izjavio da je 09.01.2014. godine, u večernjim časovima, sa drugom Š.M. došao u naslje Z. pored groblja, sa vozilom marke „Seat“, gdje je trebao da se vidi sa optuženim kako bi pokušali da izglade nesporazum koji su imali na Badnje veče. Dok su čekali optuženog naišlo je vozilomarke „Pežo“, u kojem je bilo više momaka, ali se vozilo nije zastavljalo već je nastavilo vožnju u pravcu zgrada zv. „H.s.“. Odjednom se iz mraka pojavio optuženi i prišao mu, kojom prilikom je osjetio da je uboden u predjelu lijeve bočne strane grudnog koša, ali nije primijetio da je optuženi imao nož u ruci ili neki drugi predmet, a kasnije je na zemlji primijetio jedan metalni boks.Od udarca nožem se sagnuo, a zatim je optuženi krenuo prema M., koji je bio prišao da bi ga odbranio.Ne zna kako je M. povrijedjen, ali mu je isti rekao da je povrijedjen u predjelu vrata i podkalktice desne ruke. Nakon toga je optuženi pobjegao u pravcu zgrada zv. „H.s.“, a njega i M. je vozilom Seat, do Hitne pomoći, prevezao njihov drug B.N., koji je u medjuvremenu naišao. Ne sjeća se da li je optuženi nešto govorio prije nego što ga je uboo nožem, a za vrijeme kritičnog dogadjaja, osim njih, na licu mjesta nije bilo drugih lica.Kritične večeri je bio pod dejstvom alkohola, a do nesporazuma izmedju njega i optuženog je došlo na Badnje veče kada su brali badnjake u Kučima i tada nije bilo svadje izmedju njega i optuženog, ali kada su se vratili u naselje Z., ispred zgrade zv. „H.s.“, došlo je do prepirke izmedju njega i optuženog, ali se se ne sjeća razloga te svadje jer je bio popio, osim da mu je optuženi rekao da ne može da se tako ponaša i krenuo prema njemu, kojom prilikom su medjusobno razmijenili nekoliko udaraca.Nije se pridružio krivičnom gonjenju nije postavljao imovinskopravni zahtjev.</span>
</p>
<p>
<span class="span1">Na glavnom pretresu svjedok oštećeni je izjavio da se ne sjeća dosta toga vezano za predmetni dogadjaj, jedino da je imao konflikt sa optuženim na Badnje veće i da su se potukli. Posle dva dana su se opet sreli i optuženi ga je slučajno zakačio nožem, a te noći je bio u društvu sa Š.M., pa pretpostavlja da se optuženi branio jer je mislio da će on i Š. da ga napadnu, pa ga je nožem slučajno zakačio. Naime prethodno je Š.M. telefonom zvao optuženog da se nadju u blizini zgrade H.s. jer se M. poznavao i sa optuženim i sa njim, i htio je da ih izmiri. Kada su M. i on došli na pomenuto mjesto bio je mrak, a došli su njegovim vozilom marke „Seat“.Optuženog su čekali jer ga tu nije bilo, a zatim su došli neki momci sa kojima su se on i M. posvadjali, jer su mislili da je optuženi sa njima, ali su ovi momci otišli. Posle odredjenog vremena, iz pravca zgrada H.s., došao je optuženi a preko glave je imao kapuljaču. Kada im je prišao opet su se posvadjali, ali ne zna ko je prvi krenuo da se svadja i šta su govorili jedni drugima. U toj svadji je optuženi izvadio nož, ali ne zna odakle, mada u tom trenutku nije ni vidio da se radi o nožu, osim da je nešto izvadio, ali se ne sjeća izgleda tog predmeta. Tada je od optuženog bio udaljen oko pola metra i ne sjeća se kako ga je optuženi slučajno povrijedio nožem, osim da je pao na zemlju. M. je skočio da ga odbrani, a što je posle bilo i kako je M. povrijedjen, ne zna. Kada se sve završilo, njega i M. je B. odvezao do hitne pomoćinjegovim vozilom marke „Seat“, a vidio je da je optuženi otišao u pravcu svoje zgrade. Mjesto gdje se ovo dešavalo bilo je mračno, ali je postojala ulična rasvjeta.</span>
</p>
<p>
<span class="span1">Nakon što je poročitan iskaz svjedoka oštećenog dati na zapisnicima pred ODT u P. Kt.br. 7/14 od 31.03.2014. godine i pred VDT u P. Kti.br. 74/14 od 09.12.2014. godine, objašnjavajući razlike u kazivanju, oštećeni je naveo da je tačno ono što je ispričao na glavnom pretresu, da ga sjećanje dobro ne služi, da je pomorac i da veći dio godine nije u Crnoj Gori, tako da ga sve ovo praktično i ne zanima. Ono što je izjavljivao kod ODT i VDT u P. je bio samo odgovor na pitanja tužioca, a odgovore je </span><span class="span1">davao tako što je logički povezivao neke stvari i tako saopštavao činjenice iz predmetnog dogadjaja. Nije se pridružio krivičnom gonjenju i nije postavio imovinskopravni zahtjev, jer je optuženom oprostio sve.Ne sjeća se da li je kritičnom prilikom kod sebe imao palice ili neki drugi predmet i da li je udarao optuženog. Visok je 176cm, a u vrijeme dogadjaja je imao oko 75-80kg. U blizini zgrada H.s. nalazi se groblje i ono je od ovih zgrada udaljeno oko 100-200m.Ne sjeća se ko je došao na ideju da se pozove optuženi radi izmirenja. Kritične večeri Š.M. nije kod sebe imao nikakve predmete. Na sjeća se kako je optuženi krenuo rukom i nanio mu povredu koja je kasnije konstatovana, a u tim momentima je stajao uz optuženog, sa rukama spuštenim niz tijelo. Ne zna šta je pronadjeno u njegovom vozilu marke Seat, a nakon što mu je pokazana fotodokumentacija UP PJ Podgorica broj 64-28-244-21/58 od 09.01.2014. godine, izjavio da je da metalni boks i metalni predmet koji izgleda kao korica od noža, nisu ni njegove ni M., a kako mu je M. rekao kasnije da je optuženom sa noža skinuo koricu, pretpostavlja da je koricu i metalni boks, koji je vjerovatno optuženom pao, donio u njegovo auto. </span>
</p>
<p>
<span class="span1">Nakon što je upoznat sa odbranom optuženog, izjavio je da je optuženi pošten rekao bi da kada su išli u branje badnjaka da ga nije ni pljuvao ni vrijedjao, i sa njim je bio u autu, da je njegova odbrana čista laž, i da može da priča šta god hoće.Objasnio je da ako neko krene na nekog nožem, normalno je da nećete stajati mirno spuštenih ruku, nego da ćete instiktivno tu ruku podići da se zaštitite.</span>
</p>
<p>
<span class="span1">Svjedok T.J. je izjavio da su ga Š.M. i P. S. pozvali da idu da beru badnjake, ali se on već bio dogovorio sa optuženim i još nekim momcima pa im je rekao da se nadju kako bi zajedno išli u K.. Tamo je oštećene upoznao sa optuženim, jer se prije toga nisu poznavali, a oštećeni P. je čitavo vrijeme provocirao optuženog, na šta ovaj nije reagovao. Vozilom P.a povezli su Š.M. kući, a zatim su se on i P. vratili kod zgrada H.s. da bi slavili, a primijetio je da je P. bio popio. Ispred zgrade su zatekli optuženog i tada je P. počeo opet da ga provocira, ali optuženi i dalje nije reagovao, nakon čega je P. stisnutom pesnicom udario optuženog u predjelu glave, a dalji sukob su spriječili on i ostala lica, da binakon toga P. ušao u svoja kola, sjeo na mjesto vozača a on na mjestu suvozača, kada je P. sa kolima krenuo u pravcu optuženog, koji je morao da se pomjeri da ga ovaj ne udari.Pošli su za Š.M., a zatim su se uputili u pravcu kuće P.a u koju je P. ušao, a M. mu je rekao da je P. stavio nešto za pas i da zovne optuženog da mu kaže da se skloni, što je on i uradio, ali mu je optuženi odgovorio da se neće sklanjati, da će biti tu i da će ga sačekati da bi porazgovarali i sve završili na normalan način. On, P. i Š. su vozilom P.a došli ispred zgrada H.s. gdje su zatekli optuženog, a kada je P. izašao iz vozila optuženi mu je prišao, kada je P. izvukao jedan čekić i sa njim više puta udario optuženog u predjelu glave, od kojih udaraca je optuženi pao, a dok je optuženi ležao, P. ga je više puta udario čekićem po glavi, nakon čega su ih razdvojili on i M., a kada su S. i M. otišli vidio je da optuženom ide krv u predjelu glave – lijevoj gornjoj tjemenoj strani. Nekoliko noći nakon ovog dogadjaja, putem telefona ga je pozvao Š.M. i tražio mu broj optuženog, a kada ga je pitao šta će mu, ovaj je rekao samo „treba mi“ i tu se razgovor završio.Nije očevidac predmetnog dogadjaja, a optuženi mu je ispričao šta se desilo jer je optuženi sa njegovog telefona, kada je došao ispred zgrada H.s., pozvao policiju, s tim što je vidio optuženog kako je dotrčao govoreći da mu da telefon da zove policiju, ali mu nije ništa rekao a sam je vidio da je optuženi bio potrešen.Misli da je optuženi imao neku povredu u predjelu glave, ali se ne sjeća u kojem dijelu, u rukama nije imao ništa, a zajedno sa optuženim je sačekao dolazak policije i nisu razgovarali dok policija nije došla.Ne sjeća se koliko je bilo sati, osim da je bio mrak i da je to bilo </span><span class="span1">negdje posle 21 čas. Ispred zgrade optuženog je došao jer je „osjetio“ da neće biti nešto kako treba čim ga je zvao M. i tražio broj optuženog. Vidio je kako je optuženi dotrčao od pravca jedne staze, od pravca groblja, jer tu pored zgrada i ulice ima jedna staza, postoji ulično osvjetljenje, a u tom pravcu nije primijetio nikog drugog osim optuženog. Bio je dobar drug sa Š.M. i P.S. dok ovo nisu napravili optuženom, a sa optuženim je bio i ostao u dobrim odnosima, dok sa oštećenima više nije. U dogadjaju koji se desio kada su išli da beru badnjake, optuženi ni jednom nije udario P., već je P. njega udarao.Nije mogao da se sjeti u šta je bio obučen optuženi kada je dotrčao ispred zgrade H.s. i da li je na glavi imao kapu, kapuljaču ili sl. </span>
</p>
<p>
<span class="span1">Svjedok P.V. je izjavio da živi u naselju Z., a kuća mu se nalazi preko puta zgrada zv. H.s. i dijeli je ulica. Kritične večeri je izašao da parkira auto u garažu kada je začuo škripu kola, pa je pomislio da je došlo do saobraćajnog udesa koji se tu često dešavaju, što je bio razlog da otrči da vidi o čemu se radi i na ulici vidio dva  momka, od kojih je jedan bio veći od optuženog, a ovaj drugi dosta veći, kako sa motakama napadaju optuženog, kojeg tada nije prepoznao mada ga poznaje jer živi u zgradama preko puta njega. Ova dva momka su bila skočila na optuženog i udarala ga motkama, a čuo je glas „ne na mene imam nož“, i tada je po glasu prepoznao da se radi o optuženom. Nije htio da prilazi, a sve ovo je posmatrao sa oko 20m. Prostor gdje se sve ovo dešavalo osvijetljeno je uličnom rasvjetom i mogao je dobro da vidi. Ovi momci su motkama krenuli na optuženog, tako da se čudio kako optuženi od njih uspijeva da se odbrani. Sve ovo je kratko trajalo, nakon čega su ova dva momka ušla u auto, a misli da je tu bio i treći momak koji je takodje ušao u auto, nakon čega su otišli, a radilo se o autu tamne boje, marke „Seat“. Optuženi se povukao prema svojoj zgradi, a posle nekog vremena opet je čuo da se nešto dešava i vidio neku gužvu i shvatio da je došla policija na mjesto gdje su ona dva momka napala optuženog. Nije htio da im prilazi već se vratio u kuću. Ova dva momka koja su napala optuženog, kao i onog trećeg koji ga nije napadao, nije prepoznao, ali su mu djelovali da su pijani, pogotovo momak koji je bio najviši rastom. Osim što je optuženi vikao „ne na mene imam nož“, što je ponovio više puta, nije čuo ništa drugo. Ovi momci su udarali optuženog, a on je dizao ruke da blokira te udarce, pa je pomislio da su se oni medjusobno samo potukli a narednog dana je čuo da se radi o većim povredama. Nije mogao da opiše kako se to optuženi rukama branio dok su ova dvojica bili „na njemu“, ali je vidio da se onaj najvisočiji teturao i da je pijan.Nije primijetio da je optuženi imao nešto u rukama, a svi oni su bili obučeni u zimske jakne. Motke koje su ova dva momka imali u rukama su bile dužine oko 50-70cm, ali zbog razdaljine nije mogao da vidi od čega su te motke bile. Tokom ovog sukoba niko od učesnika istog nije padao, a dok su se oni fizički obračunavali ulicom su nailazila auta, koja nisu mogla da prodju od njih, pa su zastajali i zaobilazili ih. Nakon predmetnog dogadjaja nije kontaktirao sa optuženim, ali ga je gledao da tuda prolazi. Kada je dobio poziv od suda pitao je optuženog zašto je pozvan i je li to u vezi one noći kad su optuženog napali, što mu je optuženi potvrdio, i to je sve što su njih dvojica progovorili.Dva dana nakon što je doznao da su neki od učesnika tuče povrijedjeni sreo je optuženog i rekao mu da je sve vidio i ako dodje do suda da će sve ispričati, a nije htio da prilazi mjestu gdje se odigravala tuča jer zna da u tom slučaju može i sam završiti u S., ili ga neko može povrijediti. Vidio je da su tokom ove tuče ljudi bili izašli po terasama, jer su čuli viku i galamu. </span>
</p>
<p>
<span class="span1">Svjedok L.V.je izjavio da živi u zgradi koja je u blizini zgrade u kojoj živi optuženi i da su komšije. Bio je u svom stanu kada je negdje oko 22 časa čuo galamu, pa je izašao na balkon i vidio dva momka kako sa nekim šipkama - metalnim premetima </span><span class="span1">kreću na trećeg momka, kojeg tada nije prepoznao, a ne poznaje ni ove druge momke. Jedan je imao šipku dužine 50-60cm, a drugi dužine 20-30cm i nalazili su se na oko 10-15 m od njegove zgrade, a on živi na prvom spratu. Bili su na ulici koja je osvijetljena uličnim osvjetljenjem i ova dva momka sa šipkama su udarali trećeg  momka koji se povlačio nazad i vičući „bježite od mene imam  nož“, kada je po glasu prepoznao optuženog, komšiju B.D.a. U njihovoj blizini je vidio jedno auto crne boje. Kada je prepoznao glas optuženog krenuo je da izadje iz stana, medjutim kada je došao ispred zgrade, optuženi je već bio tu i čuo ga je kako telefonira i pozva policiju. Kada je čuo galamu bio je u spavaćoj sobi, a zatim izašao na balkon, koji je gledao tačno na mjesto gdje se sve ovo dešavalo. Vrata od balkona su bila otvorena, ali nije mogao da razazna šta se u toj galami govori, niti da prepozna nečiji glas. Kada je izašao na balkon čuo je ovu dvojicu kako nešto viču, dok motkama udaraju optuženog, u smislu da su ga psovali a optuženi se povlačio unazad vičući „bježite od mene imam nož“. Nije mogao da vidi kuda su optuženog udarali sa motkama, ali je vidio da zamahuju u njegovom pravcu i da ga udaraju.Oba momka su bila visočija od optuženog, s tim što je jedan bio malo puniji a drugi malo mršaviji. Dok je ovo posmatrao, što je trajalo oko minut, nije primijetio da su ulicom prolazila kola, niti je primijetio da je optuženi u rukama imao nož, s tim što su ova dva momka šipkama više puta udarala optuženog, ali ne zna kuda. Kada je izašao ispred zgrade nije prilazio optuženom, tako da ne zna i nije vidio da li je optuženi imao neku povredu. Ne zna ko su Š.M. i P. S. i nije mogao da odredi koje su debljine bile one šipke.</span>
</p>
<p>
<span class="span1">Svjedok L. D. je izjavio da je službenik UP CB Podgorica, te da je dana 09.01.2014. godine, sa kolegama, izašao na lice mjesta u naselju Z., u blizini zgrada zv. H.s., kako bi izvršio uvidjaj, a shodno obavještenju da je došlo do tuče izmedju više lica u kojoj su dva lica zadobila tjelesne povrede. Uvidjaju je prisustvovao i policijski službenik Stijović Radovan, a sa lica mjesta su izuzeti tragovi crvene boje nalik na krv i  nož,  a sačinjen je zapisnik o uvidjaju i fotoelaborat. Nakon uvidjaja, u prostorijama hirurške sale Hitne medicinske pomoći, došlo je do lomljenja inventara kad su dovedena lica koja su povrijedjena u predmetnom dogadjaju, kojim povodom je sačinjena službena zabilješka i fotoelaborat, a nakon toga izvršen je pregled pmv marke „Seat leon“ reg. oznaka PG BK 927, a povodom obavještenja da su ovim vozilom prevezena povrijedjena lica. B. Dj. je sačinio službenu zabilješku i fotoelaborat, a tom prilikom su u vozilu pronadjeni boks i metalna futrola od noža–bajonet. Tom prilikom su uzuzeti tragovi crvene boje nalik na krv, nož i bajnonet,  a što se sve nalazi u CB Podgorica u Stanici kriminalističke tehnike, jer od nadležnog tužioca nije traženo vještačenje. </span>
</p>
<p>
<span class="span1">Svjedok B.N. je u izjavi koju je dao kod VDT u P., na zapisnik Kti.br. 74/14 od 31.10.2014. godine, izjavio da se ne sjeća ni jednog detalja vezanih za dogadjaj od 09.01.2014. godine, jer je u februaru 2014. godine imao saobraćajnu nesreću u P. kada je zadobio potres mozga i prelom šake, posle koje nezgode se rijetko može nečega sjetiti, jer ima rupe u sjećanju. Optuženog zna iz vidjenja, jer žive u naselju Z. i sa njim nikad nije bio u društvu. Iz vidjenja poznaje P.S.i Š.M. i nije mu poznato da je optuženi imao sukob sa ovim licima, sa kojima se ne druži. Tokom januara 2014. godine P. mu je davao na upotrebu svoje vozila marke „Seat Leone“, i kada ga je koristio nikada nije vodio P. i Š., a nije mu poznato da su njih dvojica 09.01.2014. godine u P. zadobili tjelesne povrede.</span>
</p>
<p>&nbsp;</p>
<p>
<span class="span1">Na glavnom pretresu svjedok je izjavio da se sjeća da su ga kritične večeri P. S. i još jedan momak, misli da se radi o Š. M., pozvali da dodje u jedan kafić preko Morače. Kada je došao primijetio je da su njih dvojica u pripitom stanju, a od njega su tražili da iz vozilom P.a odveze u Z. kako bi se pomirlli sa B.D.. Kada su stigli jedan od njih dvojice je napao optuženog iz čista mira, počeli su da ga obojica biju, i u jednom momentu je optuženi pao na zemlju a zatim počeo da bježi, dok su za njim potrčali P. i Š. i kako se njih dvojica „rastržu“ izmedju sebe oko noža koji je vidio, ali ne zna u čijim je rukama bio taj nož, u kojem momentu je optuženi već bio pobjegao i oni ga nisu uspjeli stići. Kada su se P. i Š. vratili u vozilo rekli su jedan drugom „ubode me nožem“, ali ne zna ko je kome to rekao, a njemu je to izgledalo da su se oni u otimanju oko noža povrijedili. Kada je P. i Š. vozio u Z., bilo je to u večernjim časovima, bio je mrak, a došli su u blizini groblja, ne sjeća se tačno gdje. Rekli su mu da idu da se izmire sa Bulatovićem, a kada su krenuli iz kafića i ušli u kola P., vidio je da Š.M. ima kod sebe „amortizer“, radilo se o metalnoj cijevi dužine oko pola metra, i on je sa tom cijevi ili cijevima ušao u kola, ali ne zna odakle je tu cijev donio. Ne sjeća se da li je P. imao nešto u rukama, ali kada su došli u Z. Š. je sa tom cijevi napao optuženog. Prije toga  jedan od njih, ne sjeća se koji, pozvao je putem telefona Bulatovića i čuo je kako govori kao da se izmire, ali je njemu to djelovalo kao prijeteći ton. Posle te kraće priče, P. i Š. su izašli iz kola i Š. je kod sebe imao onu metalnu cijev, a ne zna je li P. nešto imao u rukama. Optuženog je vidio nanekih 10-ak metara prema ulici i kako Š. i P. iz čista mira napadaju optuženog, tako što ga je Š. šipkom udara u predjelu glave, a ne sjeća se kuda ga je udarao P., osim što je siguran da ga je udarao. Optuženi se nije branio od tih udaraca, već je pao na zemlju, a onda je počeo da bježi. Kada je vidio da se P. i Š. „rastržu izmedju sebe“, krenuo je prema njima i tada vidi da se radi o nožu, ali se ne sjeća kako je izgledao i da li su taj nož unijeli u kola, te da nije uspio da vidi kod koga je taj nož na kraju ostao. Kada su ušli u kola, P. i  Š. su sjeli na zadnja sjedišta, i jedan od njih je rekao da je uboden pa ih je obojicu poveo u Hitnu pomoć, a tokom vožnje nije bilo nikakve priče. Kada su se oštećeni otimali oko noža, oni su padali dolje, pa ustajali, vukli se rukama za taj nož i pri tome su mijenjali položaj, a sve to je trajalo nekih pola minuta, dok su Bulatovića udarali sigurno oko minut. Ne sjeća se šta se desilo sa šipkom koju je imao Š. i da li je bila kod njega kada se vratio u kola. Kada ih je odvezao do prostorija hitne pomoći sa njima je ušao i tu ih ostavio, a zatim se taksijem vratio kući, dok je kola vlasništvo P. ostavio kod hitne, a ključeve u kolima. Ne sjeća se da li je bilo nekih predmeta na prostoru ispred mjesta suvozača. </span>
</p>
<p>
<span class="span1">Objašnjavajući razlike u kazivanju izjavio da je tačno da je kod tužioca rekao da se ne sjeća detalja predmetnog dogadjaja zbog posledica saobraćajnog udesa, ali mu se u medjuvremenu vratilo sjećanje, pa je zbog toga na glavnom pretresu ispričao sve. Optuženog poznaje iz vidjenja i sa istim se nikad nije družio. I oštećene P. i Š. poznaje iz vidjenja, a nije mu poznato da su ranije imali neke sukobe. Ne sjeća se da li ga je telefonom zvao P. ili Š. kada je došao u jedan lokal preko Morače, čijeg imena nije mogao da se sjeti, te da ne zna otkud njima njegov broj telefona, jer im ga on nije dao, niti je sam imao njihove brojeve. Saobraćajnu nezgodu je imao u februaru 2014.g. a zbog gubitka pamćenja se nije javljao ljekarima, jer je većinu vremena proveo u zatvoru. Nije pitao P. i Š. šta će im cijev ako idu da se mire sa optuženim. Ne sjeća se što su kritične večeri od garderobe imali na sebi, a u blizini mjesta gdje se ovo dešavalo nalaze se neke kuće i zgrade. Nije primijetio da je tu bilo drugih lica, osim onih koje je pomenuo, niti da su prolazila kola, zastavljala se i sl. </span>
</p>
<p>&nbsp;</p>
<p>&nbsp;</p>
<p>
<span class="span1">Iz DOPISA MUP-a Uprava policije CB Podgorica broj 09-231/15-13733/2 od 29.06.2015.godine proizilazi da lice B.N. na teritoriji opštine Podgorica, shodno njihovoj evidenciji, nije imao saobraćajnu nezgodu u februaru 2014. godine.</span>
</p>
<p>
<span class="span1">Svjedok R. M. je izjavio da službenik UP CB Podgorica, te da je dana 09.01.2014. godine, od strane S.R., obaviješten da je u naselju Z., u blizini zgrada zv. H.s., došlo do tuče izmedju optuženog i još nekih lica, nakon čega mu je S. predao službenu zabilješku i ostale spise formirane povodom ovog dogadjaja, na osnovu kojih je sačinio krivičnu prijavu protiv B.D.zbog krivičnog djela laka tjelesna povreda iz člana 152 stav 2 u vezi st.1 KZ i predao Osnovnom državnom tužiocu u P.. Uvidjaj je obavljen od strane ekipe za uvidjaje CB Podgorica i na licu mjesta je pronadjen nož i tragovi krvi, koji su izuzeti od strane ekipe za uvidjaju, o čemu je sačinjen fotoelaborat.</span>
</p>
<p>
<span class="span1">Iz ZAPISNIKA o uvidjaju Uprave policije CB Podgorica od 09.01.2014. godine, sačinjen od strane policijskog službenika B.Đ., proizilazi da je dana 09.01.2014. godine, u naselju Park šuma Z., došlo do narušavanja javnog reda i mira tučom više lica, a lice mjesta je prostor ispred zgrade „H.s.“ u naselju Park šuma Z.. Na desnom dijelu asfaltne ulice, gledano iz pravca Z.a u pravcu Z., zatečen je trag crvene boje nalik na krv ( broj 1), a na zemljanom dijelu ispred zgrade, na 2m od traga broj 1, nalazi se drugi trag crvene boje nalik na krv (broj 2), dok je ispred zgrade, na zemljanom parkingu, zatečen kamion marke „Mercedes“ reg. oznaka PG BV 192, a u blizini prednjeg lijevog točka ovog kamiona nalazio se nož na rasklapanje sa koricama crne boje (broj 3). Kriminalistički tehničar je izuzeo tragove crvene boje nalik na krv i pomenuti nož, a zatim je lice mjesta fotografisano.</span>
</p>
<p>
<span class="span1">Činjenice konstatovane u zapisniku o uvidjaju vjerno su prikazane u FOTODOKUMENTACIJI UP PJ Podgorica broj 64-28-244-19/56 od 09.01.2014. godine,</span>
</p>
<p>
<span class="span1">Iz SLUŽBENE ZABILJEŠKE Uprave policije CB Podgorica – Stanica kriminalističke policije za kriminalističku tehniku od 09.01.2014. godine, sačinjene od strane policijskog službenika B.Đ., proizilazi da je pomenuti policijski službenik, dana 09.01.2014. godine, pristupio u prostorije male hirurške sale u zgradi HMP, ulica V. Dj. bb, kojom prilikom je konstatovao da su vrata sale zatečena otvorena, da su se na keramčkim pločicama nalazili djelovi polomljenog stakla, tragovi crvene boje u vidu kapljica nalik na krv, metalni doboš sa sterilnim tuferima koji je bio prevrnut ispod stola, staklena vitrina polomljena, dok su na dva sterilizatora bila vidna manja oštećenja u vidu udubljenja, a što je od strane krim.tehničara fotografisano.</span>
</p>
<p>
<span class="span1">Činjenice konstatovane u službenoj zabelješci vjerno su prikazane u FOTODOKUMENTACIJI Uprave policije PJ Podgorica broj 64-28-244-20/57 od 09.01.2014. godine.</span>
</p>
<p>&nbsp;</p>
<p>
<span class="span1">Iz SLUŽBENE ZABILJEŠKE Uprave policije CB Podgorica – Stanica kriminalističke policije za kriminalističku tehniku, od 10.01.2014.godine, sačinjene od strane policijskog službenika B.Đ., proizilazi da je dana 10.01.2014. godine izvršen pregled </span><span class="span1">vozila marke „Seat Leone“, reg.oznaka ......., vlasništvo P. D., kada je na patosnici, ispred prednjeg desnog sjedišta, zatečen metalni boks bijele boje ( broj 1), pored boksa zatečena je crna metalna futrola od noža (broj 2), a predmeti su izuzeti od strane krim. Tehničara i konstatovano da je pregledu vozila prisustvovao P. S.. Kriminalistički tehničar je fotografisao vozilo i predmete u vozilu.</span>
</p>
<p>
<span class="span1">Činjenice konstatovane u službenoj zabelješci vjerno su prikazane u FOTODOKUMENTACIJI Uprave policije PJ Podgorica broj 64-28-244-21/58 od 09.01.2014. godine.</span>
</p>
<p>
<span class="span1">Iz SLUŽBENE ZABILJEŠKE Uprave policije CB Podgorica – Stanica policije za JRM Ku.br. 11/14 od 09.01.2014.godine, sačinjene od strane policijskih službenika P.R. i Ž.B., proizilazi da su pomenuti policijski službenici, dana 09.01.2014. godine oko 22,25 časova, upućeni u naselje Z., kod zgrada „H.s.“, jer je lice B.D. prijavilo da je izmedju njega i drugih lica došlo do tuče. Pretragom terena primijetili su po ulici manje crvene kapljice nalik na krv i crni nož dužine oko 15cm, sa sječivom dužine oko 8cm.</span>
</p>
<p>
<span class="span1">Iz SLUŽBENE ZABILJEŠKE Uprave policije CB Podgorica–Stanica policije za JRM Ku.br.11/14 od 09.01.2014.godine, sačinjene od strane policijskih službenika B.Č. i M.M., proizilazi da su pomenuti službenici policije, dana 09/10.01.2014. godine, upućeni u prostorije HMP radi pružanja pomoći, a u vezi lica koja su pristigla sa povredama od hladnog oružja, koja su transportovana u Urgentni blok, a na licu mjesta je ostalo lice B.N..</span>
</p>
<p>
<span class="span1">Iz SLUŽBENE ZABILJEŠKE Uprave policije CB Podgorica – Stanica policije za JRM Ku.br. 11/14 od 10.01.2014. godine, sačinjene od strane policijskih službenika J.Ž. i P.D., proizilazi da su pomenuti policijski službenici 10.01.2014. godine oko 01,30 časova, iz CB Podgorica, radi ukazivanja ljekarske pomoći, u Urgentni blok KCCG prevezli lice B.D.a.</span>
</p>
<p>
<span class="span1">Iz SLUŽBENE ZABILJEŠKE Uprave policije CB Podgorica – Stanica krim.policije za suzbijanje krvnih i seksualnih delikata i nasilja u porodici Ku.br. 11/14 od 10.01.2014. godine, sačinjene od strane policijskog službenika S.R., proizilazi da je kritične večeri, Stanica policije za dežurstvo,oko 22,25 časova putem telefona obaviještena od strane B.D.da je fizički napadnut od strane više lica, kojima je nožem nanio povrede, sa kojih razloga je na lice mjesta upućena patrola koja je tamo zatekla B.D.a, a nakon navedenog dogadjaja u prostorije HMP u P. javila su se lica Š.M. i P. S. zbog povreda od noža, nakon čega je od strane krim. tehnike i inspektora za krvne i seksulane delikte izvršen uvidjaj na licu mjesta i izuzeti tragovi.</span>
</p>
<p>
<span class="span1">Iz UVJERENJA JZU Zavod za hitnu medicinsku pomoć Podgorica broj 1612 od 09.01.2014. godine i Urgentnog centra KC CG broj 664 od 09.01.2014.godine na ime oštećenog Š.M., IZVJEŠTAJA ljekara specijaliste Urgentnog centra KC-a CG od 09.01.2014. godine na ime oštećenog P. S., NALAZA I MIŠLJENJA sudskog vještaka medicinske struke prof. dr Šoć Miodraga od 03.03.2014. godine i njegovog usmenog izjašnjenja na glavnom pretresu, je utvrdjeno da je u predmetnom dogadjaju Š.M. zadobio reznu ranu u predjelu lijeve strane vrata i lijeve ušne školjke, koja je posledica dejstva oštrice dejstva zamahnutog mehaničkog orudja (moguće i nož), na odgovarajući predio tijela, a navedena rana predstavlja laku tjelesnu povredu. Oštećeni P. S., u predmenom dogadjaju, je zadobio ubodnu ranu u predjelu </span><span class="span1">lijeve bočne strane grudnog koša, dužine i dubine oko 3cm, a koja je posledica dejstva šiljka zamahnutog mehaničkog orudja (moguće i nož), na odgovarajući predio tijela i predstavlja laku tjelesnu povredu. Sila koja je djelovala na tijelo Š.M. i P.S.nije bila jaka, a na osnovu med.dokumentacije se zaključuje da je Š. zadobio jednu reznu ranu, a P. jednu ubodnu ranu, što znači da je i kod jednog i kod drugog sila  djelovala jednokratno. Š.M. je zadobio reznu ranu, a P. S. ubodnu ranu dužine i dubine oko 3 cm, i iste su mogle nastati kao posledica dejstva noža koji je prikazan na slici broj 18 fotodokumentacije broj 64-28-244-19/56. Rezna rana kod Š.M. je mogla nastati tangecijalnim površnim dejstvom oštrice nekog orudja, po lijevoj strani vrata i lijevoj ušnoj školjki, a to podrazumijeva i mahanje nožem lijevo-desno. Kod P. postoji ubodni kanal od 3 cm tako da ova rana nije mogla nastati pomenutim mehanizmom, nego je morao postojati odredjeni zamah orudjem, moguće nožem, prema tijelu. U medicinskoj dokumentaciji nije konstatovana povreda ruke kod Š.M. i rana u predjelu trbuha kod P. S.. Vještak nije isključio mogućnost da osoba koja zadaje ubodnu ranu maše rukom u kojoj drži oštricu i šiljak zamahnutog mehaničkog orudja i na taj način zadaje ubodnu ranu, a nakon što je pregledao ožiljak kod oštećenog P. zaključio je da isti nije mogao nastati dok je lijeva ruka bila pritisnuta uz tijelo, već je lijeva nadlaktica morala biti otklonjena od tijela.</span>
</p>
<p>
<span class="span1">Sud je u cjelosti prihvatio nalaz i mišljenje vještaka medicinske struke prof.dr Šoć Miodraga, kao stručan, jasan i objektivan, u cjelosti zasnovan na pravilima struke i nauke i medicinskoj dokumentaciji na ime oštećenih, na koji nalaz stranke nisu imale primjedbi.</span>
</p>
<p>
<span class="span1">Iz IZVJEŠTAJA ljekara specijaliste Urgentnog Centra KC-a CG broj 669 od 10.01.2014. godine na ime optuženog B.D.a, NALAZA I MIŠLJENJA  vještaka medicinske struke dr Radojević Nemanje od 15.12.2014. godine sa zapisnika VDT-a u P. Kti.br.74/14 i njegovog usmenog izjašnjenja na glavnom pretresu, utvrdjeno je da je optuženi B.D. zadobio povredu u vidu razderine lijeve polovine tjemenog predjela, dužine oko 5mm, koja je posledica dejstva tupine mehaničke sile i nastala je usled jednokratnog direktnog dejstva aktivno zamahnutog mehaničkog orudja-udarca, moguće i pesnicom, metalnim boksom, bezbjol palicom, pendrekom ili slično, a koja povreda se u vrijeme nanošenja kvalifikuje kao laka tjelesna povreda. Vještak je na glavnom pretresu pojasnio da zadobijena povreda kod optuženog tipično nastaje u uspravnom položaju, licem u lice, kada je lice koje udara optuženog desnoruko i koristi neki predmet za zadavanje ovakve povrede, a ukoliko je ista nanesena pesnicom, što je moguće, tada je optuženi morao biti nagnut prednjim dijelom svoga tijela ka licu koje mu nanosi povredu, osim ukoliko to lice koje ga je udarilo nije bilo znatno više od optuženog. Razderina u kosmatom dijelu glave vjerovatnije nastaju udarcem nekim mehaničkim orudjem, ali imajući u vidu veličinu povrede ( 5mm) pesnica se ne može isključiti kao moguće sredstvo, s tim što je isključena mogućnost da je ova povreda mogla nastati usled pada i udaraca u tvrdu i neravnu podlogu, jer se nalazi iznad tzv. „ruba šešira“. U izvještaju ljekara specijaliste na ime optuženog nije konstatovano da je pomenuta povreda krvarila, ali svaka zaživotno nanesena rana krvari, a ova povreda je opisana kao svježa i mogla je nastati istog dana kada je optuženi pregledan ili dan-dva ranije. Nakon što je upoznat sa odbranom optuženog da je dana 06.01.2014. godine više puta udaren zatupljenim dijelom metalnog čekića u predjelu glave, silom koja je bila slabijeg intenziteta usled eskiviranja udaraca, vještak je mišljenja da povreda koja je konstatovana u izvještaju ljekara specijaliste od 10.01.2014. godine najvjerovatnije ne potiče iz dogadjaja od 06.01.2014. godine, jer bi u tom slučaju, posle tri dana, </span><span class="span1">rana ove veličine nesumnjivo pokazivala znake zarastanja, a što bi po pravilu trebao da navede hirurg koji je obavio pregled, te da je u skladu sa tim i opiše.</span>
</p>
<p>
<span class="span1">Sud je u cjelosti prihvatio nalaz i mišljenje vještaka medicinske struke prof.dr Nemanje Radojević, kao stručan, jasan i objektivan, u cjelosti zasnovan na pravilima struke i nauke i medicinskoj dokumentaciji na ime oštećenih, na koji nalaz stranke nisu imale primjedbi.</span>
</p>
<p>
<span class="span1">Iz IZVJEŠTAJA o DNK vještačenju broj 3518/15 proizilazi da je na brisevima u epruvetama, u kojima su dostavljeni tragovi crvene boje nalik na krv, utvrdjeno prisustvo krvi ljudskog porijekla pri čemu rezulatat DNK analize daje ekstremno jaku podršku hipotezi da krv potiče od P. S., dok nož, metalna futrola i metalni boks nisu analizirani iz razloga nepropisnog pakovanja i evidentnog naknadnog otvaranja dokaznog materijala.</span>
</p>
<p>
<span class="span1">Uvodom u metalni BOKS SREBRNE BOJE, FUTROLU ZA NOŽ (BAJONET) I METALNI NOŽ crne boje marke „Kersha“, sa slikom guštera zlatne boje, utvrdjeno je da metalni nož marke „Kersha“ staje u futrolu za nož-bajonet, što je demonstrirano na glavnom pretresu.</span>
</p>
<p>
<span class="span1">Iz IZVODA iz kaznene evidencije Uprave policije CB Bijelo Polje broj 245/14-4704/934 od 24.02.2014. godine proizilazi da je optuženom izričena vaspitna mjera pojačan nadzor od strane roditelja rješenjem osnovnog suda Podgorica Km.br. 10/13 od 21.04.2013. godine, zbog krivičnog djela laka tjelesna povreda iz člana 152 stav 2 u vezi stava 1 Krivičnog zakonika,a iz dopisa MInistarstva pravde CG broj 0203/1834 od 26.03.2015. godine da mu je izrečena vaspitna mjera pojačan nadzor do strane organa starateljstva presudom Osnovnog suda u P. K.br. 28/12 od 18.07.2013. godine, zbog krivičnog djela oduzimanje vozila iz člana 248 stav 1 KZ.</span>
</p>
<p>
<span class="span1">Cijeneći navode optužbe, odbranu optuženog, provedene dokaze i utvrdjeno činjenično stanje, sud nalazi da je optuženi izvršio krivično djelo koje mu se stavlja na teret, na način, u vrijeme i na mjestu kako je to precizirano izrekom presude.</span>
</p>
<p>
<span class="span1">Iz iskaza svjedoka oštećenog Š.M., koji se u bitnom tokom čitavog postupka na istovjetan način izjašnjavao o predmetnom događaju, proizilazi da je dana 09.01.2014. godine oko 21,30 časova, sa oštećenim P.S., došao u naselje Z., u blizini groblja iza zgrada zv. „H.s.“, kako bi se oštećeni P. sastao sa optuženim i kako bi razgovarali o nesuglasicama koje su imali na Badnje jutro, o čemu se putem telefona dogovorio sa optuženim, da bi dolaskom na dogovoreno mjesto primijetio jedno vozilo marke Pežo 405 u kojem se nalazilo više lica, koje se udaljilo sa lica mjesta kada je oštećeni Š. povikao u njihovom pravcu, a nakon toga vidi optuženog kako dolazi iz pravca zgrada zv. „H.s.“, držeći ruke u džepove i sa kapuljačom na glavi, govoreći im da će sve da ih ubije, a zatim kako u desnoj ruci  drži nož crne boje, dužine oko 30cm, a u lijevoj metalni boks srebrne boje, krećući se prema oštećenom P., pa je uhvatio optuženog za ruke kako bi mu oteo nož i boks, kada je primijetio da mu je u ruci ostala metalna korica koju je istrgao sa sječiva noža optuženog, a u tom rvanju sa optuženim uspio je da mu otme i metalni boks, dok je optuženi zamahivao nožem u pravcu P., a on ga udarao stisnutom pesnicom pokušavajući da ga odmakne, i tim nožem vjerovatno tada povrijedi oštećenog P.a u predjelu grudi, a njega u predjelu podlaktice desne ruke i iza lijevog uha i vrata, a kada je u jednom trenutku snažno odgurnuo optuženog koji je pao na zemlju, dva-tri puta ga je udario nogom u predjelu tijela dok je optuženi i dalje držao u ruci nož, </span><span class="span1">nakon čega je pobjegao, dok je njega i P. do Hitne pomoći odvezao B.N., a sve se ovo dešavalo u blizini groblja, kod jednog betonskog stuba za uličnu rasvjetu.</span>
</p>
<p>
<span class="span1">Navodi svjedoka oštećenog Š.M. u bitnom se potvrdjuju iskazom svjedoka oštećenog P. S., datim na zapisnicima pred ODT u P. Kt.br. 7/14 od 31.03.2014. godine i VDT u P. Kti.br. 74/14 od 09.12.2014. godine,  u kojima oštećeni navodi da je dana 09.01.2014. godine, u večernjim časovima, sa drugom Š.M. došao u naselje koje se nalazi u Z., pored groblja, gdje je trebao da se nadje sa optuženim kako bi porazgovarali o nesuglasicama koje su njih dvojica imali na Badnje jutro, a u Z. su došli njegovim vozilom marke "Seat", stim što je oštećeni Š. pozvao optuženog putem telefona i rekao mu da dodje kako bi razgovarali i pomirili se, a dok su čekali optuženog, na pomenuto mjesto došlo je jedno vozilo "Pežo" u kojem je bilo više lica, kojima se obratio oštećeni Š. pa je ovo vozilo otišlo u pravcu zgrada zv. „H.s.“, iz kojeg pravca je došao optuženi, brzim hodom, držeći obje ruke u džepove i sa kapuljačom na glavi, govoreći da će da ih pobije, a kada je izvadio ruke iz džepova primijetio je da u ruci drži nož, ali nije vidio šta je držao u drugoj ruci, mada zna da je kasnije pronadjen jedan metalni boks, nakon čega je optuženi sa nožem u ruci krenuo prema njemu i sjeća se da ga je zakačio u predjelu lijeve bočne strane grudnog koša, od kojeg udarca se savio, da bi ga optuženi zakačio i u predjelu stomaka ali mu nije nanio povrede, u kojem trenutku je dotrčao oštećeni Š. kako bi spriječio dalji napad optuženog, i tada je vidio da je optuženi zamahnuo u pravcu oštećenog Š. koji mu je kasnije rekao da je bio povrijedjen u predjelu vrata i podlaktice desne ruke, nakon čega je optuženi pobjegao u pravcu zgrada zv.„H.s.“, a njega i oštećenog Š.a, do Hitne pomoći, je povezao B.N., njegovim vozilom marke "Seat", te da se čitav događaj se dešavao na mjestu gdje je bila ulična rasvjeta. </span>
</p>
<p>
<span class="span1">Navodi svjedoka oštećenih, koji su skoro istovjetni, potvrdjeni su i materijalnim dokazima provedenim u toku postupka i to zapisnikom o uvidjaju UP CB Podgorica od 09.01.2014. godine, iz kojeg proizilazi da se kritični dogadjaj desio pomenutog datuma, u naselju Park šuma-Z., na prostoru ispred zgrade zv. „H.s.“, gdje je na desnom dijelu asfaltne ulice, gledano iz pravca Z., zatečen trag crvene boje nalik na krv, a na zemljanom dijelu, na dva metra od ovog traga, nalazi se drugi trag crvene boje nalik na krv, za koje je utvrdjeno da potiču od oštećenog P. S., kako to proizilazi iz izvještaja o DNK vještačenju broj 3518/15, dok je ispred pomenute zgrade, na zemljanom parkingu, u blizini prednjeg lijevog točka kamiona marke Mercedes reg.oznaka ....... , zatečen nož na rasklapanje, crne boje, koje činjenice su konstatovane i u službenoj zabilješci UP CB Podgorica-Stanica policije za JRM Ku.br.11/14 od 09.01.2014.god,sačinjena od strane policijskih službenika P.R. i Ž.B., a vjerno prikazane u fotodokumentaciji UP PJ Podgorica broj 64-28-244-19/56 od 09.01.2014. godine, što proizilazi i iz iskaza svjedoka R.M., službenika UP CB Podgorica, koji je naveo da je bio obaviješten da je u naselju Z., u blizini zgrada zv. „H.s.“, došlo do tuče, te da je tom prilikom obavljen uvidjaj i na licu pronadjen nož i tragovi krvi, koji su izuzeti i o čemu je sačinjen fotoelaborat. </span>
</p>
<p>
<span class="span1">Da je optuženi, oštećenima Š. M. i P. S., nanio tjelesne povrede na način kako su to svjedoci oštećeni opisali, proizilazi iz medicinske dokumentacije na ime oštećenih, nalaza i mišljenja sudskog vještaka medicinske struke prof.dr.Šoć Miodraga od 03.03.2014.godine i njegovog izjašnjenja na glavnom pretresu, pa je oštećeni Š. zadobio reznu ranu u predjelu lijeve strane vrata i lijeve ušne školjke, koja povreda je posledica dejstva oštrice zamahnutog mehaničkog orudja, moguće i noža, na navedeni predio tijela, dok je oštećeni P. zadobio ubodnu ranu u predjelu lijeve </span><span class="span1">bočne strane grudnog koša, dužine i dubine oko 3cm, koja posledica dejstva šiljka zamahnutog mehaničkog orudja, moguće i noža, na odgovarajući predio tijela, pri čemu sila koja je djelovala na tijelo oštećenih nije bila jaka, a ove povrede, koje se kvalifikuju kao lake tjelesne povrede, su mogle nastati kao posledica dejstva noža koji je pronadjen na mjestu događaja, i čiji izgled je prikazan na slici broj 18 fotodokumentacije broj 64-28-244-19/56.</span>
</p>
<p>
<span class="span1">Da su oštećeni zadobili povrede od naprijed pomenutog noža, proizilazi kako iz iskaza svjedoka oštećenih, posebno oštećenog Š.M. koji predmetni nož opisuje kao nož crne boje, dužine oko 30cm, tako i iz izjašnjenja vještaka medicinske struke koji je zaključio da su povrede kod oštećenih mogle nastati kao posledica dejstva pomenutog noža, a što se potvrdjuje i fotodokumentacijom u kojoj je prikazan izgled ovog noža (slike broj 17 i 18) na kojima se jasno vidi da je pomenuti nož crne boje, dužine oko 20-ak cm, u šta se sud neposredno uvjerio uvidom u isti na glavnom pretresu, te činjenicom da je u vozilu oštećenog, na prostoru ispred prednjeg desnog sjedišta, zatečena crna metalna futrola od noža, u koju naprijed pomenuti metalni nož bez problema staje, što je i demonstrirano na glavnom pretresu, upravo onako kako je i oštećeni Š. tvrdio da je, kada je pokušao da otme nož, sa istog skinuo metalne korice, a za sud nema sumnje da su to upravo one metalne korice (metalna futrola od noža) koje su pronadjene u vozilu oštećenog P.a, marke Seat Leone, reg.oznaka .......... , kako to proizilazi iz službene zabilješke UP CB Podgorica – Stanica kriminalističke policije za kriminalističku tehniku od 10.01.2014. godine, sačinjene od strane policijskog službenika B.Dj., i fotodokumentacije UP PJ Podgorica broj 64-28-244-21/58 od 09.01.2014. godine u kojoj je prikazan izgled pronađenih predmeta i mjesto njihovog pronalaska, pri čemu navodi oštećenog Š., u pogledu dužine noža koji je vidio (oko 20cm), odgovaraju dužini noža kada se na njega stavi pomenuta metalna futrola-bajonet. Pored futrole za nož, u vozilu oštećenog P.a, pronadjen je jedan metalni boks srebrne boje, kako je to konstatovano u naprijed pomenutoj službenoj zabilješci i prikazano u fotodokumentaciji, čiji izgled odgovara opisu metalnog boksa koji je na lijevoj ruci optuženog vidio oštećeni Š., i kao takvog ga opisao navodeći da je optuženi u lijevoj ruci imao metalni boks, srebrne boje.</span>
</p>
<p>
<span class="span1">I ako se oštećeni Š., zbog povrede koju je u tim trenucima zadobio, ne sjeća šta je uradio sa metalnim boksom i metalnim koricama koje su bile na sječivu noža, za sud nema sumnje da je ovaj oštećeni pomenute predmete unio u vozilo oštećenog P. i ostavio ih na mjestu gdje su pronadjeni, jer to proizilazi iz iskaza svjedoka oštećenog P. koji je objasnio da metalni boks i metalne korice od noža nisu ni njegove, ni M., te da mu je M. kasnije rekao da je optuženom sa noža skinuo metalnu koricu, koju je navjerovatnije sa metalnim boksom koji je pao optuženom, donio u njegovo auto.</span>
</p>
<p>
<span class="span1">Svjedok oštećeni Š.M. ne spori da je optuženog udarao stisnutim pesnicama, mada ne zna u koji dio tijela, sve u cilju da optuženog odmakne od oštećenog P., pa je i povreda koja je konstatovana kod optuženog u vidu razderine lijeve polovine tjemenog predjela, dužine oko 5mm, kako je to utvrdjeno iz medicinske dokumentacije na ime optuženog, nalaza i mišljenja vještaka medicinske struke dr.Radojević Nemanje od 15.12.2014. god i njegovog izjašnjenja na glavnom pretresu, očigledno nastala udarcem pesnicom, kako to i navodi oštećeni Š., jer to proizilazi i iz pomenutih dokaza, a vještak medicinske struke, imajući u vidu veličinu ove povrede, naveo je da je naprijed opisana povreda kod optuženog mogla nastati i udarcem pesnicom, kada su optuženi i oštećeni bili u uspravnom položaju, licem u </span><span class="span1">lice, kako to i prizilazi iz iskaza oštećenog Š., i u slučaju kada je optuženi morao biti nagnut prednjim dijelom svog tijela ka licu koje mu nanosi povredu, osim ukoliko je lice koje ga je udarilo bilo znatno više od optuženog, a što ovdje jeste slučaj, jer je optuženi, po sopstvenom kazivanju, visok 168cm, a svjedok oštećeni Š. oko 180cm, pa je očigledno da je povreda konstatovana kod optuženog nastala upravo na ovaj način, jer je oštećeni znatno viši od optuženog i mogao mu je zadati udarac pesnicom u predjelu lijeve polovine tjemena.</span>
</p>
<p>
<span class="span1">Ni optuženi, a ni oštećeni, ne spore da je na Badnje veče optuženi imao konflikt, a kasnije i fizički sukob, sa oštećenim P.S., te da se dana 09.01.2014. godine, negdje oko 22 časa, optuženi sastao sa oštećenima Š.M. i P.S. kako bi popričali o tom dogadjaju i navodno se „izmirili“. Optuženi je izjavio da je nakon telefonskog razgovora sa oštećenim Š.M. mahinalno sa sobom ponio jedan nož koji mu se tada nalazio u ruci, jer je u tom trenutku večerao, da bi kasnije izjavio da je sa sobom ponio nož jer ga je bilo strah, a iz iskaza svjedoka oštećenih jasno proizilazi da je osim predmetnog noža, koji je pronadjen u blizini mjesta dogadjaja i koji je zasigurno nož koji je sa sobom ponio optuženi i ako on to negira, optuženi sa sobom ponio i jedan metalni boks srebrne boje, pa je evidentno da optuženi nije išao da se, kako to kaže, „izmiri“ sa oštećenima, već da se fizički obračuna sa njima, a da poziv oštećenih svakako nije bio poziv na „mirenje“ bilo je jasno ne samo optuženom već i svjedoku T. Jakši koji navodi da je došao ispred zgrade optuženog jer je „osjetio“ da neće biti nešto kako treba, čim ga je oštećeni Š. zvao i tražio broj optuženog. Kada se pored navedenog uzme u vidu i prethodni dogadjaj koji se desio na Badnje veče, te okolnosti koja proizilazi iz odbrane optuženog date na zapisniku pred VDT u P., da su mu dva dana prije predmetnog dogadjaja drugovi rekli da su ga P. i Š. „tražili“ tako što su vozilom kružili ispred njegove zgrade, zasigurno ne da se „mire“ sa optuženim, kod činjenice da se „sastanak za mirenje“ zakazuje u relativno kasnim večernjim časovima i na mjestu gdje se ne očekuje prisustvo drugih lica, da optuženi, po sopstvenom kazivanju, oštećene nije poznavao i da ih je prvi put vidio na Badnje veče, a da ga je oštećeni Š. pozvao sa njemu nepoznatog broja predstavljajući mu se kao M., upućuje na nesumnjiv zaključak da je optuženi pošao da se fizički obračuna sa oštećenima, uzimajući predmete koji ćemu pomoći u tom obračunu, metalni boks i nož koji je i upotrijebio tokom fizičkog sukoba sa oštećenima, pri čemu nije od značaja ko je započeo fizički obračun i da li je optuženi prvi napadnut od strane oštećenih, kako to on sam kaže, jer je medjusobni obračun optuženog i oštećenih bio pretpostavljen i očekivan, pa se optuženi ne može pozivati na nužnu odbranu, jer je postupajući na naprijed navedeni način, svjesno pristao i upustio se u fizički obračun sa oštećenima, a da je takvu odluku optuženi donio proizilazi iz činjenice da je sa sobom ponio nož i metalni boks, koje predmete je bio spreman da upotrijebi u fizičkom obračunu, što je i učinio.</span>
</p>
<p>
<span class="span1">Za sud nema sumnje da je dana 09.01.2014. godine oko 22 časa, u P., u naselju Z., u blizini zgrada zv. „H.s.“ i groblja, došlo do tuče izmedju optuženog i oštećenih Š.M. i P. S., kojom prilikom se optuženi mašio noža, sredstva podobnog da se tijelo teško povrijedi i zdravlje teško naruši, sa kojim je više puta zamahnuo u pravcu oštećenog Š.M., nanoseći mu laku tjelesnu povredu i vidu rezne rane u predjelu lijeve strane vrata i lijeve ušne školjke, a potom nožem uboo oštećenog P.S.u predjelu grudnog koša, nanoseći mu laku tjelesnu povredu u vidu ubodne rane u predjelu lijeve bočne strane grudnog koša dužine oko 3 cm i dubine oko 3cm.</span>
</p>
<p>
<span class="span1">Postupajući na naprijed opisani način optuženi je bio svjestan da zamahujući nožem u pravcu oštećenih P.S.i Š.M., tokom tuče sa njima, iste može lišiti života, imajući u vidu da se povrede koje im je i nanio nalaze na vitalnim djelovima tijela, ali je na to pristao, postupajući u konkretnom slučaju sa eventualnim umišljajem, pri čemu se izostanak posledice ne može pripisati volji i htjenju optuženog, već sticaju srećnih okolnosti, čime su se u njegovim radnjama stekli svi bitni elementi bića krivičnog djela teško ubistvo u pokušaju iz člana 144 tačka 8 u vezi člana 20 KZ CG, za koje djelo ga je sud oglasio krivim.</span>
</p>
<p>
<span class="span1">Kako je u postupku nesumnjivo utvrdjeno da se predmetni dogadjaj desio u blizini zgrada zv. H.s. i groblja, te da je kritičnom prilikom došlo do tuče izmedju optuženog i oštećenih, a ne do svadje kako to stoji u optužnici, to je u izreci presude bliže označeno mjesto dogadjaja i šta je prethodilo istom, što svakako ne predstavlja prekoračenje optužbe.</span>
</p>
<p>
<span class="span1">Svjedok oštećeni Š.M. je u izjavama koje je dao pred ODT i VDT u P., kao i na glavnom pretresu, u bitnom na identičan način predstavio okolnosti predmetnog dogadjaja, potvrđujući činjenice koje nije pomenuo na glavnom pretresu, a koje je pominjao u izjavama koje je dao u prethodnom postupku, a koje se odnose na vozilo Pežo i da je optuženog udarao nogama dok je ovaj ležao na zemlji, objašnjavajući da ih se nije sjetio dok je davao iskaz na glavnom pretresu, a što je za sud i logično zbog proteka vremena, jer je od predmetnog događaja prošlo više od godinu dana da bi se svjedok moga sjetiti baš svake pojedinosti, kojih se kada su mu predočene prisjetio i potvrdio njihovu istinitost. Jedina suštinska razlika u kazivanju ovog svjedoka je bila da je prilikom saslušanja kod VDT u P. izjavio da je on optuženom predložio mjesto na koje je trebalo da se sastanu, a na glavnom pretresu da je taj predlog potekao od optuženog, što je oštećeni objasnio navodeći da je vjerovatno pogrešno shvaćen od strane VDT u P., te da je tačno ono što je izjavio na glavnom pretresu, što po mišljenju suda nije nemoguće, ali u svakom slučaju bez većeg uticaja, imajući u vidu nesumnjivo utvrdjenu činjenicu da je oštećeni Š.M. pozvao telefonom optuženog i da je u tom razgovoru dogovoreno mjesto gdje su ova lica trebala da se nađu.</span>
</p>
<p>
<span class="span1">I svjedok oštećeni P. S., kao i svjedok oštećeni Š.M., u bitnom je na identičan način predstavio predmetni dogadjaj u izjavama datim na zapisnicima pred ODT Podgorica i VDT Podgorica, da bi na glavnom pretresu svoj iskaz izmijenio u dijelu gdje navodi da ga je optuženi te večeri slučajno zakačio nožem, jer su se prethodno posvadjali, ali da ne zna ko je prvi krenuo da se svadja i šta su govorili jedni drugima, osim da je optuženi u toj svadji izvadio nož, a pretpostavlja da se optuženi branio jer je pomislio da će on i Š. da ga napadnu, objašnjavajući da je tačno ono što je ispričao na glavnom pretresu, ali da ga sjećanje dobro ne služi, te da ono što je izjavljivao u prethodnom postupku su bili odgovori na pitanja tužioca, a iste je davao tako što je logički povezivao neke stvari. Iskaz svjedoka oštećenog dat na glavnom pretresu sud nije prihvatio, jer je više nego očigledno da je oštećeni promijenio svoj iskaz kako bi pomogao optuženom, a što jasno i nedvosmisleno proizilazi iz objašnjenja koja je na glavnom pretresu davao u pogledu razlika u kazivanju, navodeći da je pomorac i da je veći dio godine van Crne Gore, tako da ga sve ovo praktično i ne zanima, da je optuženom oprostio sve, ne pridružujući se krivičnom gonjenju i nepostavljajući imovinsko-pravni zahtjev. Svjedok oštećeni P. je izjavu pred ODT Podgorica dao par mjeseci nakon predmetnog dogadjaja, a tu svoju izjavu ponovio i pred VDT u P., pa je logičnije da se okolnosti predmetnog dogadjaja bolje sjećao u tom periodu, nego </span><span class="span1">kasnije na glavnom pretresu, poslije više od godinu dana, a što proizilazi i iz njegove izjave sa glavnog pretresa kada kaže da ga sjećanje dobro ne služi, ali da je tačno ono što je ispričao na glavnom pretresu, što je osim što je nelogično i kontradiktorno. Navodi oštećenog da je prilikom saslušanja kod ODT i VDT u P. samo odgovarao na pitanja tužioca tako što je logički povezivao neke stvari, opovrgnuti su sadržinom pomenutih zapisnika o saslušanju iz kojih proizilazi da je optuženi, prilikom saslušanja kod ODT Podgorica, u slobodnom kazivanju saopštio sve njemu poznate činjenice predmetnog dogadjaja, što je u većem dijelu uradio i prilikom saslušanja kod VDT u P., pa za sud nema sumnje da su izjave koje je dao u prethodnom postupku, koje su u bitnom skoro istovjetne, istinite, te da je oštećeni, mijenjajući ih na glavnom pretresu, samo htio da pomogne optuženom.</span>
</p>
<p>
<span class="span1">Svjedok oštećeni Š.M. je naveo da je pored povrede koja je konstatovana u medicinskoj dokumentaciji, u predmetnom dogadjaju zadobio i povredu u predjelu podlaktice desne ruke, a oštećeni P. S. i u predjelu stomaka, što samo po sebi svakako ne znači da izjave oštećenih u ovom pravcu nisu istinite, posebno što je oštećeni P., govoreći o naprijed pomenutoj povredi, naveo da  iako ga je optuženi zakačio nožem u predjelu stomaka, na tom mjestu mu nije nanio povredu, pa samim tim ista nije ni mogla biti vidljiva prilikom pregleda ovog oštećenog od strane ljekara, koji očigledno nije ni uslijedio na valjan način, kako to proizilazi iz medicinske dokumentacije u kojoj je konstatovano da ovaj oštećeni odbija dijagnostiku, posebno što ovaj oštećeni navodi da su kritične večeri bili pod dejstvom alkohola, što je i uticalo da pregled oštećenih od strane ljekara, nije mogao biti obavljen na adekvatan način, u smislu da se u medicinskoj dokumentaciji konstatuju sve eventualne povrede koje su kritičnom prilikom zadobili, obzirom na agresivno i neprimjereno ponašanje oštećenih u zgradi Hitne medicinske pomoći,  a kako to proizilazi iz službene zabilješke UP CB Podgorica Ku.br. 11/14 od 09.01.2014. godine, u kojoj je konstatovano da su vrata male hirurške sale zatečena otvorena, a na keremičkim pločicama djelovi stakla i tragovi crvene boje nalik na krv, metalni doboš sa tuferima prevrnut, staklo na vitrini pomoljeno i dva sterilizatora oštećena, kako je to prikazano u fotodokumentaciji UP CB Podgorica broj 64-28-244-20/57 od 09.01.2014. godine, a što potvrdjuje i svjedok L. D. koji je izjavio da je nakon uvidjaja na licu mjesta, u prostorijima hirurške sale zgrade Hitne medicinske pomoći, došlo do lomljenja inventara kada su u hitnu službu dovedena lica koja su povrijedjena u predmetnom dogadjaju.</span>
</p>
<p>
<span class="span1">Optuženi B.D. je tokom postupka mijenjao svoju odbranu različito prikazujući  kako predmetni dogadjaj, tako i dogadjaj koji se desio prije istog, pa je u odbrani koju je iznio pred ODT u P. izjavio da je oštećene upoznao 06.01.2014.godine kada su išli da beru badnjake, da ga je oštećeni P. čitavo vrijeme provocirao, a po povratku, ispred zgrade u Z. gdje živi optuženi, nastavio sa provokacijama, da bi ga tada udario pesnicom u predjelu glave, nakon čega je došlo do tuče izmedju njih dvojice u kojoj su razmijenili više udaraca stisnutim pesnicama, a kada je tuča prestala, oštećeni P. je vozilom marke „Seat“ pokašao da ga udari, ali je on to izbjegao tako što je skočio na trotoar, da bi ga poslije sat vremena oštećeni P. pozvao putem telefona govoreći da će ga ubiti pištoljem i ubrzo posle toga došao sa Š.M., pa kada je oštećeni zaustavio vozilo ispred njega i izašao iz istog, udario ga je čekićem u predjelu glave, te da ga je dana 09.01.2014. godine putem telefona pozvao oštećeni Š. i zatražio od njega da izadje ispred zgrade, u blizini groblja u Z., kako bi popričali o prethodnom dogadjaju i izmirili se, pa kada je izašao iz kuće sa sobom je ponio nož jer je u tom trenutku večerao i nož mu se nalazio u ruci, koji je stavio u džep, da kada je došao </span><span class="span1">na pomenuto mjesto oštećeni su mu prišli, s tim što je P. u rukama imao metalni pendrek na razvlačenje, a Š. metalnu šipku, sa kojim predmetima su ga udarali u predjelu glave, po rukama i tijelu, a udarali su ga i rukama, da je uspio da iz džepa izvadi nož i prijetio im sa istim da će ih  pobiti, ne bi li ih spriječio u napadu, ali su mu oštećeni zadali još nekoliko udaraca kada je počeo da zamahuje nožem lijevo desno, ali nije osjetio da je tom prilikom povrijedio oštećene, koji su u jednom trenutku povikali “ubode me“, a zatim se udaljili sa svojim vozilom. Na zapisniku pred VDT u P. optuženi je pomenuo dogadjaj od 06.01.2014. godine, objašnjavajući šta se tom prilikom desilo, s tim što je naveo da ga je putem telefona pozvao T.J. i rekao mu da se skloni, jer će P. doći sa pištoljem i ubiti ga, da je P. došao sa Š.M. i T.J. i da ga je čekićem udario više puta u predjelu glave, a on oštećenog P.a pesnicama, da se nije javljao ljekaru zbog ovih povreda, ali je imao nekoliko modrica, da ga je dana 09.01.2014. godine, putem telefona, pozvao Š. govoreći da dodje do groblja u Z. da se izmiri sa Slobom, pa kako je u tom momentu večerao mahinalno je uzeo jedan manji nož i krenuo ispred zgrade da sačeka M. i S., a zatim krenuo prema groblju gdje je na jednoj poljani vidio vozilo „Seat Leone“ iz kojih su izašla 3-4 momka, medju kojima su bili P. i Š., koji su u rukama imali predmete koji su mu ličili na šipke i pendreke i sa kojima su ga više puta udarili, dok se on povlačio braneći se od njih istovremeno im zadajući nekoliko udaraca pesnicama, nakon čega su oštećeni ušli u auto i sa istim pokušali da ga udare, ali je to uspio da izbjegne, i dok se vraćao prema stanu oštećeni su mu vozilom prepriječili put, a zatim izašli iz istog sa onim istim predmetima u rukama, kada je izvadio nož govoreći da mu se ne primiču i da ima nož, da ga je Š. tada udario palicom ili pendrekom u podlakticu desne ruke koju je bio podigao da zaštiti glavu, da je ponavljao da ima nož, ali da su oštećeni nastavili da ga udaraju predmetima koje su imali u rukama, nakon čega je osjetio nešto toplo u predjelu glave, pa je zamahnuo nožem prema Š. M., ali nije siguran da ga je uboo, a čuo je kako je neko rekao „izbode me“, da su nakon toga oštećeni ponovo pošli do auta i iz istog uzeli neke predmete koji su mu ličili na motke, a zatim krenuli prema njemu, zbog čega je počeo ponovo da maše nožem prema njima i tom prilikom povrijedio P., kada je došlo do prestanka njihovog napada, a oštećeni su se sami odvezli do Hitne pomoći. Na glavnom pretresu je naveo da ga je u prvom dogadjaju oštećeni P. udario 5-6 puta stisnutom pesnicom u predjelu glave, a kasnije i čekićem nekoliko puta u predjelu lijeve strane lica i lijevog uha gdje je imao masnice nekoliko dana, da ga je trećeg dana Božića, tačnije 09.01.2014. godine, putem telefona pozvao Š. i rekao mu da dodje kod groblja kako bi  razgovarali i završili „sa ovim“ i da dodje sam i da nikog ne dovodi, pa kako ga je bilo strah sa sobom je uzeo jedan nož dužine sječiva 6cm i uputio se u pravcu groblja u Z.u gdje je vidio vozilo „Seat“ iz kojeg su izašli oštećeni, da je P. imao u ruci metalni pendrek na razvlačenje, a Š. neku šipku, bezbol palicu i slično, sa kojim predmetima su ga udarali u predjelu glave i ruku, da su pokušali da ga udare svojim vozilom a zatim mu prepriječili put na jednoj ulici u blizini njegove zgrade i opet sa šipkama krenuli da ga udaraju po glavi, kada je on izvadio nož sa kojim je mahao, da je osjetio jak udarac u predjelu glave, a u jednom momentu čuo je kako neko govori „ima nož ubode me“, ali su oštećeni i dalje nastavili da ga udaraju šipkama, posle čega su se oštećeni uputili u pravcu svog vozila, a zatim vratili nazad ponovo ga udarajući sa šipkama, dok je on mahao nožem lijevo-desno, kada je oštećeni P. pao na zemlju, pa je zaključio da ga je zakačio nožem, zbog čega je krenuo da ga podigne, što je ovaj odbio, a oštećene je kasnije neko odvezao u Hitnu pomoć. </span>
</p>
<p>
<span class="span1">Upitan na razlike u kazivanju, optuženi je nevješto pokušao da objasni iste, navodeći da je pogriješio kada je davao izjavu kod ODT u P., a moguće je da je njegova izjava </span><span class="span1">pogrešno otkucana, jer je tačno da ga je T. zvao putem telefona i saopštio mu da će oštećeni P. doći i da će ga ubiti iz pištolja, da je vjerovatno rekao da ga je oštećeni P. jednom udario čekićem u glavu, ali je posle vidio da ima više povreda po glavi i na osnovu toga zaključio da ga je ovaj udario više puta, pa je u tom smislu i rekao da je tih udaraca bilo više, a pored navedenog, kada je davao izjavu pred ODT bio je u šoku, te da je moguće da tada nije pomenuo sve one detalje koje je ispričao pred VDT u P. i na glavnom pretresu jer je bio neispavan i u šoku. Potvrdio je da su ga oštećeni udarali onim predmetima po tijelu, najviše u predjelu ruku, da su ga udarali i kada su ga presreli autom i da su ga tada još više udarali onim predmetima, kada je osjetio onaj jaki udarac u predjelu glave i kako mu ide krv, te da te povrede nije prijavljivao kada je pregledan od strane ljekara Hitne pomoći, jer ih se nije sjetio.</span>
</p>
<p>
<span class="span1">Odbrana optuženog, osim što je protvrječna, u suprotnosti je sa iskazima oštećenih P.S.i Š.M., koji su skoro na identičan način prikazali okolnosti predmetnog događaja (osim izjave koju je oštećeni P. dao na glavnom pretresu, koju sud nije prihvatio kao istinitu), i nije u skladu sa materijalnim dokazima koji su provedeni na glavnom pretresu. Naime, predmetni događaj se odigrao u blizini jednog betonskog stuba ulične rasvjete, ulice koja vodi prema zgradama zvane „H.s.“, što je optuženi u odbrani koju je dao pred ODT-om Podgorica i potvrdio, navodeći da je oštećeni Š. tražio od njega da izađe ispred zgrade, tačnije kod groblja u Z., a ne kako je to kasnije neuspješno želio da predstavi u odbranama koje je dao na zapisnicima pred VDT-om u P. i na glavnim pretresima, navodeći da su ga oštećeni prvo napali kod groblja u Z., a kasnije u blizini njegove zgrade gdje postoji ulična rasvjeta. Nadalje, optuženi u odbrani pred ODT-om i VDT-om Podgorica navodi da je mahinalno sa sobom uzeo jedan manji nož, jer je u trenutku razgovora sa oštećenim Š.M. večerao, da bi na glavnom pretresu izjavio da je to uradio jer ga je bilo strah, a da mu je bilo čudno što mu Š. u razgovoru govori da nikog ne dovodi sa sobom, pa se iz citiranih navoda odbrane optuženog može zaključiti da je optuženi namjenski uzeo nož, sve u cilju obračuna sa oštećenima, jer je iz razgovora sa oštećenim Š.M. morao zaključio da ga ovaj ne zove na „mirenje“, već na fizički obračun, što optuženi očigledno prihvata spremajući se za isti na način što uzima nož i metalni boks, a koji nož je pronađen u blizini mjesta događaja. Iako je optuženi tvrdio da to nije nož koji je kritičnom prilikom imao kod sebe, navodeći da mu je vjerovatno negdje usput ispao, njegovi navodi su opovrgnuti izjavama svjedoka oštećenih, posebno oštećenog Š.M. čiji opis noža kojim su njemu i oštećenom P. nanijete povrede, odgovara izgledu predmetnog noža. Za očekivati je da optuženi negira da se radi o istom nožu, jer to svakako nije mogao biti nož koji je koristio dok je večerao kako on to kaže, već se radilo o nožu koji je namjenski uzeo da se fizički obračuna sa oštećenim, jer na to upućuje i izgled samog noža. Po kazivanju optuženog, koji se i u tom dijelu različito izjašnjavao, isti je u predjelu glave, od strane oštećenog P., zadobio više udaraca čekićem u događaju koji se desio 06.01.2014.godine, i to u predjelu lijeve strane lica i lijevog uha gdje je imao masnice nekoliko dana, a u predmetnom događaju više povreda po glavi, tijelu i u predjelu ruku od udaraca metalnim pendrekom i još jednim predmetom nalik na šipku, bejzbol palicu i sl, što je u suprotnosti sa medicinskom dokumentacijom na ime optuženog, u kojoj je konstatovana samo jedna povreda i to povreda u vidu razderine lijeve polovine tjemenog predjela, koja je nastala usljed jednokratnog direktnog dejstva aktivno zamahnutog mehaničkog oruđa, pa da je optuženi udaran od strane oštećenih, kako on to opisuje, zasigurno bi prilikom pregleda od strane ljekara bile konstatovane i te povrede, posebno povrede koje potiču iz događaja od 06.01.2014.godine u predjelu lijeve strane lica i lijevog uha, jer se one po lokalizaciji nalaze u blizini povrede koja je konstatovana u medicinskoj </span><span class="span1">dokumentaciji (razderina lijeve polovine tjemenog predjela), a koje povrede bi zbog svoje veličine (nastale udarcem čekićem u glavu), poslije tri dana nesumnjivo pokazivale znake zarastanja, što bi hirurg koji je pregledao optuženog i konstatovao u medicinskoj dokumentaciji, kako to objašnjava vještak medicinske struke dr. Nemanja Radojević. Po kazivanju optuženog isti je u drugom (predmetnom) događaju zadobio više udaraca predmetima kao što je metalni pendrek na razvlačenje i metalna šipka ili bejzbol palica ili slično, u kojem slučaju bi po tijelu i glavi imao veći broj povreda koje bi, imajući u vidu sredstvo kojim su nanešene, bile vidljive prilikom njegovog pregleda od strane ljekara, što u konkretnom nije bio slučaj, jer ovih povreda očigledno nije ni bilo, što je optuženi nevješto pokušao da opravda činjenicom da ih se nije sjetio, a što je u suprotnosti sa medicinskom dokumentacijom na ime optuženog, izvještajem ljekara specijaliste broj 669 od 10.01.2014.godine u kojem je konstatovano da osim povrede u lijevoj polovini tjemenog predjela, optuženi nema drugih vidljivih povreda. Optuženi navodi da su ga oštećeni više puta udarali metalnim predmetima i predmetima sličnim šipki, bezbol palici itd, i to po glavi i rukama, objašnjavajući da je povrede u predjelu ruku zadobio na način što je iste podizao kako bi blokirao udarce i zaštitio glavu, a pojasnio je da je od strane oštećenog Š.M. zadobijao i udarce u predjelu podlaktice desne ruke u kojoj je držao nož. Imajući u vidu broj zadatih udaraca i mjesto gdje su ti udarci zadati po kazivanju optuženog, začuđujuće je da u tom slučaju optuženom iz desne ruke nije ispao nož i da je optuženi, i pored toga što su oštećeni i fizički i brojčano jači od njega, navodno uspio da se „odbrani“ od napada oštećenih, zadajući im povrede predmetnim nožem, što dodatno ide u prilog i potvdjuje iskaze svjedoka oštećenih da kritičnom prilikom kod sebe nisu imali predmete koje pominje optuženi, te da se dogadjaj odigrao onako kako su ga oni predstavili. </span>
</p>
<p>
<span class="span1">Sud nije prihvatio iskaze svjedoka P.V. i L.V., komšija optuženog, koji su se predstavili kao očevidci predmetnog događaja, svjedočeći tek na glavnom pretresu, posle više od godinu dana od predmetnog događaja, a na predlog optuženog koji je na glavnom pretresu, iznoseći svoju odbranu, naveo da je predmetni događaj posmatrao jedan njegov komšija iz zgrade sa balkona, kao i jedan momak, koji ljudi žive u istoj zgradi gdje i on. Da se radilo o očevidcima, optuženi bi ih zasigurno pomenuo u odbrana koje je dao u prethodnom postupku, a ne tek na glavnom pretresu gdje je dao treću verziju predmetnog događaja, shodno kojoj su se upravljali i naprijed navedeni svjedoci, kako bi do detalja potvrdili odbranu optuženog i na taj način mu pomogli da izbjegne krivicu. Da je zaključak suda ispravan proizilazi iz iskaza svjedoka P.V. koji je izjavio da je dva dana nakon predmetnog događaja, sreo optuženog i rekao mu da je sve vidio i da ako dođe do suda da će sve ispričati, pa da su istiniti navodi ovog svjedoka, optuženi bi ga još u prethodnom postupku predložio u cilju potvrđivanja navoda svoje odbrane, a ne tek na glavnom pretresu. Iako su svjedoci pokušali da do detalja potvrde odbranu optuženog, ipak u tome nijesu uspjeli, jer iz iskaza svjedoka P. bi proizilazilo da tokom predmetnog sukoba niko od učesnika nije padao, a da su ulicom nailazila auta koja su zastajala i zaobilazila učesnike tuče, što je u suprotnosti sa iskazom svjedoka L.V. koji nije primjetio da su ulicom  prolazila kola i da je neko od učesnika padao, nasuprot odbrani optuženog da je tokom predmetnog događaja oštećeni P. pao na asfalt i da je on pokušavao da mu pomogne da ustane, te da su se tokom napada oštećeni vraćali do vozila, da bi drugi put uzeli drvene motke sa kojima su ga udarali, a zatim napustili lice mjesta.</span>
</p>
<p>
<span class="span1">Iskaz svjedoka B. N. sud nije prihvatio, jer ovaj svjedok u izjavi koju je dao u prethodnom  postupku naveo da se ničega ne sjeća, zato što je u februaru 2014. </span><span class="span1">godine imao saobraćajnu nezgodu u P. u kojoj je zadobio potres mozga i prelom šake, da bi na glavnom pretresu izjavio da je kritične večeri sa oštećenima bio u jednom kafiću, te da su isti tražili da ih vozilom P.a odveze u Z. da se pomire sa B.D.om, gdje je jedan od oštećenih „iz čista mira“ napao optuženog, a zatim obojica počeli da ga udaraju, pa kada je u jednom momentu optuženi uspio da pobjegne, oštećeni su potrčali za njim i vidio je kako se oštećeni „rastržu“ izmedju sebe oko noža, a kada su se vratili u vozilo rekli su jedan drugom „ubode me nožem“. Objašnjavajući razlike u kazivanju izjavio je da mu se u medjuvremenu vratilo sjećanje, a da se u vrijeme kada je davao izjavu kod tužioca nije sjećao predmetnog dogadjaja zbog posledica saobraćajnog udesa, a što je u postupku opovrgnuto sadržinom dopisa UP CB Podgorica broj 09-231/15-13733/2 od 29.06.2015. godine iz kojeg je utvrdjeno da B.N., na teritoriji Opštine Podgorica, nije imao saobraćajnu nezgodu u februaru 2014.godine.Osim navedenog, izjava svjedoka B. data na glavnom pretresu je u cjelosti protivrječna, kako odbrani optuženog, tako i iskazima svjedoka oštećenih, pa je sud, sa razloga naprijed navedenih nije ni prihvatio kao istinitu.</span>
</p>
<p>
<span class="span1">Sud je cijenio i iskaz svjedoka T. J., ali ista nije bila od nekog bitnog uticaja, jer je ovaj svjedok svjedočio o okolnostima dogadjaja od 06.01.2014. godine, u bitnom potvrdjujući kako odbranu optuženog, tako i iskaze svjedoka oštećenih u dijelu da je izmedju optuženog i oštećenog P.a, nakon što su se vratili ispred zgrade optuženog, došlo do fizičkog sukoba, s tim što isti nije očevidac predmetnog dogadjaja, već se dana 09.01.2014. godine nalazio ispred zgrade optuženog, kada je došao optuženi i tražio mu telefon kako bi obavijestio policiju o sukobu koji se desio izmedju njega i oštećenih. Ovaj svjedok je izjavio da je ispred zgrade optuženog došao jer je „osjetio“ da neće biti nešto kako treba, čim ga je oštećeni Š.M. prethodno zvao i tražio broj optuženog, što dodatno potvrdjuje zaključak suda da je optuženi znao da će kritične večeri izmedju njega i oštećenih doći do fizičkog obračuna, a ne „mirenja“, jer se iz naprijed citiranih navoda iskaza svjedoka T. može zaključiti da je to i ovaj svjedok pretpostavio, jer je došao ispred zgrade optuženog upravo sa ovih razloga.</span>
</p>
<p>
<span class="span1">Predlog branioca optuženog da se izvrši psihijatrijsko vještačenje u cilju utvrdjivanja da li je optuženi, u vrijeme izvršenja krivičnog djela, mogao da shvati značaj istog i da upravlja svojim postupcima, sud je odbio kao neosnovan, jer se tokom postupka nijesu pojavile činjenice i okolnosti koje bi ukazivale da optuženi nije psihički zdrava osoba, odnosno da boluje od privremene duševne poremećenosti, zaostalog duševnog razvoja ili druge teže duševne poremećenosti, a kako je sud nesumnjivo utvrdio da optuženi nije postupao u nužnoj odbrani, to nije bilo potrebno putem psihijatrijskog vještačenja utvrdjivati stepen jednog od eventualnih afektivnih stanja optuženog, koja bi mogla uticati na njegovu uračunljivost.</span>
</p>
<p>
<span class="span1">Odlučujući o visini kazne koju će izreći optuženom sud je cijenio sve okolnosti koje utiču da ista bude manja ili veća, pa je kao olakšavajuće okolnosti cijenio stepen krivične odgovornosti optuženog koji se ogleda u tome da je krivično djelo izvršeno sa eventualnim umišljam, što predstavlja blaži oblik vinosti; lične prilike optuženog koje se ogledaju u tome da je u vrijeme izvršenja krivičnog djela bio mladje punoljetno lice (19 godina); da vanredno pohadja srednju elektrotehničku školu i da je lošeg imovnog stanja, koje okolnosti sud smatra naročito olakšavajućim, cijeneći i činjenicu da je djelo ostalo u pokušaju u kojem slučaju se učinilac može blaže kazniti, pa ga je osudio na kaznu zatvora u trajanju od 2 godine, ispod granica propisane zakonom za krivično djelo koje mu se stavlja na teret, jer smatra da izrečena kazna u </span><span class="span1">svemu srazmjerna težini krivičnog djela i stepenu krivice optuženog, i da predstavlja onu mjeru koja je neophodno potrebna za postizanje svrhe kažnjava iz člana 32 KZCG, a u okviru opšte svrhe izricanja krivičnih sankcija iz člana 4 KZCG, odnosno da će se sa istom uticati na optuženog, ali i na druge, da ubuduće ne vrše krivična djela.</span>
</p>
<p>
<span class="span1">Optuženom je kao maloljetniku, zbog krivičnog djela laka tjelesna povreda iz čl.152 st.2 u vezi st.1 KZ, izrečena vaspitna mjera pojačan nadzor od strane roditelja, rješenjem Osnovnog suda u P. Km.br. 10/13 od 21.04.2013. godine, a zbog krivičnog djela oduzimanje vozila iz čl.248 st.1 KZ pojačan nadzor od strane organa starateljstva, presudom Osnovnog suda u P. K.br.28/12 od 18.07.2013.god, kako to proizilazi iz izvoda iz kaznene evidencije na ime optuženog, a što po mišljenju suda, nije bilo od odlučujućeg značaja prilikom donošenja odluke o visini kazne, imajući u vidu da naprijed navedena krivična djela datiraju iz 2012-2013. godine, te da optuženi u medjuvremenu nije vršio nova krivična djela, što svakako može upućivati na zaključak da se radilo o kraćem periodu u kojem je optuženi, kao maloljetnik, ispoljavao odredjene oblike asocijalnog ponašanja.</span>
</p>
<p>
<span class="span1">Shodno odredbi čl.75 KZCG od optuženog je oduzet jedan metalni boks srebrne boje, jedna futrola za nož-bajonet i jedan metalni nož crne boje sa natpisom „Kersha“, jer se radi o predmetima koji su upotrijebljeni i bili namijenjeni za izvršenje predmetnog krivičnog djela, a sve u cilju da se otklone stanja i uslovi da okrivljeni ubuduće vrši krivična djela, shodno odredbi čl.66 KZCG a u okviru opšte svrhe krivičnh sankcija iz čl.4 st.2 KZCG.</span>
</p>
<p>
<span class="span1">Odluka o troškova donijeta je shodno odredbi čl.226 i 229 Zakonika o krivičnom postupku ( ZKP), a isti se odnose na nagradu vještaku medicinske struke dr.Šoć Miodragu u iznosu od 66,00 eura i 44,00 eura, vještaku medicinske struke dr. Radojević Nemanji u iznosu od 49,00 eura i 44,00 eura i vještaku forenzičke genetike Jovanović Jeleni u iznosu od 44,00 eura, što ukupno iznosi 247,00 eura, dok je paušal odredjen imajući u vidu složenost i dužinu trajanja postupka, kao i imovinske prilike optuženog, a što je dužan uplatiti u roku od 15 dana od pravosnažnosti presude, pod prijetnjom prinudnog izvršenja.</span>
</p>
<p>
<span class="span1">Sud je cijenio i ostale provedene dokaze, ali je našao da su isti bez uticaja na drugačiju odluku suda.</span>
</p>
<p>
<span class="span1">Na osnovu izloženog, a na osnovu čl.374 ZKP odlučeno je kao u izreci presude.</span>
</p>
<p>
<span class="span1"></span><span class="span1"></span><span class="span1"></span><span class="span1"></span><span class="span1"></span>
</p>
<p style="text-align:center;">
<span class="span1">VIŠI SUD U P.</span>
</p>
<p style="text-align:center;">
<span class="span1">Dana 05.02.2016.godine</span>
</p>
<p>&nbsp;</p>
<p>&nbsp;</p>
<p style="text-align:right">
<span class="span1"> PREDSJEDNIK VIJEĆA-SUDIJA</span>
</p>
<p>
<span class="span1">                                                                                                  Vesna Moštrokol s.r.</span>
</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span class="span1">Za tačnost otpravka ovjerava</span>
</p>
<p style="text-align:center;">
<span class="span1">Sanja Radosavović</span>
</p>
<p style="text-align:center;">
<span class="span1">______________________</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>