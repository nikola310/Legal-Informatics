<div style="text-align: right;">
	K.50/11</div>
<br>
<div style="text-align: center;">
	U IME NARODA</div>
<br>
<br>
VIŠI SUD U PODGORICI, kao prvostepeni krivični u vijeću sastavljenom od sudije Biljane Uskoković kao predsjednika vijeća, sudije Jovetić Vesne i sudija porotnika Jelke Trtica, Nedović Miomira i Guberinić Mileve kao članova vijeća, Vere Popović kao zapisničara, u krivičnom predmetu protiv optuženog K. V. zbog krivičnog djela ubistvo u pokušaju&nbsp; iz člana 143. u vezi člana 20. Krivičnog zakonika, postupajući po optužnici Višeg državnog tužioca u Podgorici Kt-br.223/10 od 22.02.2011. godine, nakon održanog glavnog i javnog pretresa dana 20.07.2011. godine u prisustvu zastupnika optužbe Lakić Ljiljane zamjenika VDT-a Podgorica, optuženog K. V. i njegovog&nbsp; izabranog branioca adv.B. S., a nakon tajnog vijećanja i glasanja donio je i dana 22.07.2011. godine javno objavio:<br>
<br>
<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; P R E S U D U<br>
<br>
<br>
OPTUŽENI K. V., rođen ..., državljanin Crne Gore, sa završenom osnovnom školom,&nbsp; po zanimanju poljoprivrednik, oženjen, otac sedmoro djece, srednjeg imovnog stanja, neosuđivan, ne vodi se postupak za neko drugo krivično djelo.<br>
<br>
<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; K R I V&nbsp;&nbsp; J E<br>
<br>
Zato što je:<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Dana 24.10.2010.godine oko 23,40 časova, u mjestu Boričje - opština Plužine, u dvorištu ispred svoje porodične kuće, oštećenog K. M.1 pokušao lišiti života na mah, doveden bez svoje krivice u stanje jake razdražljivosti, na način što je oštećeni došao kod kuće okrivljenog i u trenutku kada mu je okrivljeni otvorio vrata iznenada ga, bez razloga, udario pesnicom u lice od kojeg udarca se okrivljeni zateturao, a zatim nastavio da ga udara pesnicama po glavi dok se okrivljeni povlačio niz hodnik prema dnevnom boravku, od kojih udaraca je pao na pod u dnevnom boravku i dok je bio na podu sjeo mu na grudi i zadao više udaraca pesnicom po glavi, te nogom u predjelu leđa i nogu, a što je kod okrivljenog izazvalo stanje afekta jake razdražljivosti, bijesa i straha, usled čega nakon što je napad prestao, ustao se i sa stola uzeo kuhinjski nož dužine sječiva 19,5 cm, širine 3,7 cm, krenuo za oštećenim i u dvorištu iza kuće kada ga je sustigao, sječivom noža ubo oštećenog u predjelu grudi nanoseći mu laku tjelesnu povredu u vidu rane ubodine u predjelu prednje lijeve strane grudnog koša<br>
<br>
- čime je izvršio krivično djelo ubistvo na mah u pokušaju iz člana 145 Krivičnog Zakonika u vezi člana 20. Krivičnog Zakonika<br>
<br>
Pa mu sud primjenom citiranih zakonskih odredbi, člana 4,55,15,32,33,36,42,45,16,51,52,53. i 54, Krivičnog Zakonika i člana 199, 202. i 364. Zakonika o krivičnom postupku, izriče<br>
<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; USLOVNU&nbsp;&nbsp; OSUDU<br>
<br>
kojom mu prethodno utvrđuje kaznu zatvora u trajanju od 5 (pet) mjeseci i istovremeno određuje da se ova kazna neće izvršiti ukoliko optuženi u roku od 1 (jedne) godine od dana pravosnažnosti presude ne izvrši novo krivično djelo<br>
U slučaju opoziva uslovne osude optuženom K. V. će se u kaznu zatvora uračunati vrijeme koje je proveo u pritvoru u od 25.10.2010. do 26.10.2010. godine.<br>
<br>
Na osnovu člana 75. KZ od optuženog K. V. trajno se oduzima kuhinjski nož dužine sječiva 19,50 cm, širine 3,7 cm, kao sredstvo izvršenja djela.<br>
<br>
Obavezuje se optuženi da na ime troškova krivičnog postupka uplati ovom sudu novčani iznos od 961,50 eura, a na ime sudskog paušala novčani iznos od 50,00 eura, sve prednje u roku od 15 dana, po pravosnažnosti presude, pod prijetnjom prinudnog izvršenja, a na žiro račun Višeg suda u Podgorici broj 832-7113-04.<br>
<br>
<div style="text-align: center;">
	O B R A Z L O Ž E N J E</div>
<br>
<br>
Optužnicom Višeg državnog tužioca u Podgorici Kt.br.223/10 od 22.02.2011. godine stavljeno je na teret optuženom K. V. da je izvršio krivično djelo ubistvo u pokušaju&nbsp; iz člana 143.&nbsp; u vezi člana 20. Krivičnog zakonika. Na glavnom pretresu održanom dana 20.07.2011. godine zastupnik optužbe je izmijenila dispozitiv optužnice tako što je u trećem redu&nbsp; dispozitiva optužnice nakon riječi "oštećeni" dodala riječi "u trenutku dok se oštećeni nalazio iza kuće optuženog napuštajući lice mjesta", a u četvrtom redu&nbsp; nakon riječi "3,7 cm" dodala riječi "krenuo za oštećenim ". U ostalom dijelu optužnica je ostala neizmjnjenjena kao i pravna kvalifikacija djela.<br>
<br>
U završnoj riječi zastupnik optužbe je u bitnom navela da imajući u vidu rezultat dokaznog postupka je mišljenja da je potvrđeno da je optuženi K. V. izvršio krivično djelo stavljeno mu na teret optužnicom, pa je predložila sudu da optuženog oglasi krivim za učinjeno krivično djelo i osudi po zakonu.<br>
<br>
U završnoj riječi branilac optuženog K. V., adv. B. S. je u bitnom naveo da&nbsp; nasuprot stavu optužbe smatra da je njegov branjenik kritične prilike postupao u nužnoj odbrani zbog čega traži da isti bude oslobođen krivične odgovornosti.<br>
<br>
U završnoj riječi optuženi K. V. je naveo da u potpunosti prihvata završnu riječ svog branioca i dodao da se ne osjeća krivim za krivično djelo koje mu je stavljeno na teret. Bježanjem u svoju kuću našao je spas od oštećenog.<br>
<br>
Optuženi K. V. u svom iskazu datom pred istražnim sudijom ovog suda, jednako kao u predkrivičnom postupku u bitnom navodi da je dana 24.10.2010. godine bio na svadbi kod rođaka K. Š., da se tom prilikom poveo razgovor oko realizacije svadbe u kojem je učestvovao i K. P.. Tokom razgovora kazao je K. P. „kako ćeš da organizuješ ovu svadbu, kada ni svojoj ćerki nisi pravio svadbu“, našta mu je P. uputio riječi ,, zabolje me kurac hoćeš li ići ti i tvoji“ na čemu se dalja rasprava među njima završila. Upozorili su ga da je ovim uvrijedio P., zbog čega mu se obratio pitajući ga da li ga je čime uvrijedio. P. mu na to nije odgovorio, nakon čega je napustio svadbu. Tri - četiri sata kasnije primio je prvi poziv od P. sina,oštećenog K. M.1, koji mu je rekao da će mu platiti što mu je provocirao oca. U toku tog razgovora, kao i u tri naredna pokušao je da uvjeri M.1 da ni na koji način nije uvrijedio njegovog oca. Zadnji put je sa M.1 razgovarao oko 20,00 časova kada je bio kod kuće u selu Boričje kojom prilikom mu je M.1 uputio nekoliko psovki i prekinuo razgovor.Kako nije očekivao da se bilo šta loše može desiti legao je da spava, zajedno sa suprugom i ćerkom.Nešto nakon 23,00 časa supruga ga je probudila govoreći mu da neko lupa na vrata.Ustao se, otvorio prozor sobe koja se nalazi na spratu da bi vidio ko je ispred kuće. Sa prozora je vidio K. M.1 i njegovog strica, K. M.2.Javio im se i čuo M.1 da govori ,, silazi vamo pizdo jedna da ti ja noćas pokažem“. Sišao je da im otvori vrata nadajući se da ga neće napasti jer se tu nalazio M.2. Međutim, kada je otvorio vrata istog trenutka dobio je udarac zatvorenom pesnicom u predjelu glave od strane K. M.1, a zatim još dva - tri udarca na isti način. Kako se zateturao od ovih udaraca tako je počeo da se povlači prema dnevnoj sobi, da bi na vratima dnevne sobe od zadobijenih udaraca i pao. Kada je pao, M.1 je sjeo na njega i nastvio da ga udara, nakon čega se umješao K. M.2 i makao M.1 sa njega. Dok je M.2 podizao M.1, M.1 mu je zadao još nekoliko udaraca nogom u predjelu tijela – noga i leđa. U ovom guranju i tuči prevrnuto je više stvari u dnevnoj sobi, između ostalog sa komode pored vrata pao je televizor. Kada je M.2 odvojio M.1 od njega na udaljenosti od jedan do dva metra, to je iskoristio da bi se uspravio. M.2 je pustio M.1, ili mu se on otrgao, pa se M.1 ponovo zaletio prema njemu i u tom trenutku je uzeo kuhinjski nož koji se nalazio na stolu i u strahu od daljih napada ispružio je ruku u pravcu M.1 i mahao nožem, a sve u namjeri da ga spriječi da mu ne priđe. I pored toga M.1 je nastavio da se kreće ka njemu.Vjerovatno ga je ubo dok je mahao nožem, ali ne zna ni gdje ni kako.Tada ga je M.2 uhvatio i izveo ispred kuće, čemu se M.1 nije odupirao. Nakon što su M.1 i M.2 izašli, izašao je do praga svoje kuće i čuo kako M.1 govori ,, posjekao me je, evo krvarim“. Nakon toga je odbacio nož u drvljanik pored kuće i ušao u kuću.Takođe je naveo da su mu supruga i R., M.2 sin, nakon što je izašao iz pritvora ispričali da su ga M.2 i M.1 tražili prije nego što su došli kod njega kući u jednoj pomoćnoj prostorij, koja se nalazi pedesetak metara od njegove kuće.<br>
<br>
Optuženi K. V. u svom iskazu datom na glavnom pretresu je&nbsp; ponovio svoj iskaz iz predkrivičnog i prethodnog postupka s tim što je pojasnio da je svadbu napustio negdje oko 12,30 ili 13,00 časova, nakon čega je pošao kod djece u Nikšić gdje se zadržao negdje do 17,00 časova a zatim je krenuo kući u Plužine u selo Boričje. M.1 ga je prvi put telefonom nazvao negdje oko 18,00 časova i tom prilikom ga pitao zašto je vrijeđao njegovog oca i uputio mu prijetnju da će mu otkinuti glavu ko pijevcu i da će ga zapamtiti. Nakon što je završio taj razgovor sa M.1, pozvao je M.1 nakon nekih pet minuta i rekao mu da pita svog oca šta se zaista desilo na svadbi, da nije bilo nikakvih svađa niti vrijeđanja. I tada mu je M.1 ponovio prijetnje koje mu je u prethodnom razgovoru uputio. Na putu prema kući M.1 ga je zvao još jedan put, ali se na taj poziv nije odazvao, da bi ga ponovo zvao negdje oko 21,00 čas kada je već bio kući u selu Boričje i tada mu rekao da će doći kući kod njega i da će ga zapamtiti. Nadalje pojašnjava da kada je otvorio vrata kuće da ga je M.1 odmah udario pesnicom u glavu, od kojeg udarca nije pao, već se malo zateturao i krenuo da se povlači unazad. Dok se povlačio unazad prema kuhinji, tj. djevnom boravku M.1 ga je udarao pesnicama u predjelu glave i od tih udaraca je pao u dnevni boravak. Dok je ležao na podu M.1 ga je udarao pesnicama po glavi, "skočio" i sjeo na grudi i nastavio da ga udara pesnicama po glavi. Pošto je M.2 povukao M.1 prema sebi, ustao je i tada se M.1 ponovo zaletio prema njemu i udario ga nogom u predjelu grudi i stomaka. Tada je sa stola, na koji se oslonio prilikom ustajanja, uzeo nož i prošao sa druge strane stola. Nož je držao u ruci koja je bila ispružena i tada nije pravio nikakve pokrete rukom u kojoj je držao nož prema M.1, ali kada je M.1 ponovo krenuo na njega, nožem je mahao horizontalno lijevo - desno ispred sebe da bi tako spriječio M.1 da mu ne priđe i da ga ponovo ne napadne. Ne zna kako je M.1 povrijedio nožem, da li prilikom ovog mahanja. Nakon toga M.1 je sa M.2 krenuo da izlazi iz kuće, vjerovatno kada je čuo njegovu suprugu i kćerku da silaze niz stepenice jer je kćerka plakala. Pošao je za njima ali samo do ulaznih vrata kuće i u dvorište nije izlazio. Rekao je M.2 "šta ovo uradi noćas M.2", na šta mu je on odgovorio "nijesam ništa mogao uraditi". Ne zna kako je došlo do obaranja televizora sa komode, ali zna samo da je M.1 kazao "zašto lomiš moju muku". Sjeća se da je, kada su M.1 i M.2 odlazili, čuo da je M.1 rekao "evo krvarim" u šta nije povjerovao.Tada je nož koji je držao u ruci bacio ispod kuće u dvorište gdje se nalaze drva, gdje ga je kasnije policija i pronašla.<br>
<br>
U dokaznom postupku sud je proveo dokaze – neposredno saslušao svjedoka oštećenog K. M.1, svjedoke K. M.2, K. R., K. N. i K. M.3, vještaka medicinske struke B. Dr B. i vještaka psiihijatra G. Dr Ž., pročitao zapisnik o uviđaju UP PJ Nikšić od 25.10.2010.godine, potvrdu o privremenom oduzimanju predmeta UP Ispostave Plužine broj 23-1808/1 od 25.10.2010. godine, izvještaj o trasološkom vještačenju Forenzičkog centra Danilovgrad broj 4337/10, nalaz i mišljenje vještaka medicinske struke B. dr B. od 10.12.2010. godine, nalaz i mišljenje komisije vještaka neuropsihijatrijske struke od 10.07.2011. godine, izvještaj iz kaznene evidencije UP PJ Nikšić Ispostave Plužine broj 270/10-1808/8 od 25.10.2010. godine za optuženog K. V., te izvršio uvid u fotodokumentaciju UP PJ Nikšić broj 847/10 od 25.10.2010. godine i listing telefonskih komunikacija M: tel br.20939 od 14.12.2010.g. i Crnogorski Telekom&nbsp; br.04 -50623 od 21.12.2010.g.<br>
<br>
Svjedok oštećeni K. M.1 u svom iskazu datom pred istražnim sudijom u bitnom navodi da se kritičnog dana nalazio u selu Boričje, a da su njegov otac i brat bili na svadbi kod rođaka K. Š.. Nakon izvjesnog vemena nazvao ga je brat R. i rekao mu da je napustio svadbu sa razloga što V. vrijeđa svakoga, a naročito njihovog oca P.&nbsp; i strica M.2, da je V. njegov rođeni brat N. udaljio sa svadbe da ne bi vrijeđao ljude i došlo do nekog incidenta. Posle nekoliko sati od ovog razgovora krenuo je kući u Nikšić. Kada je stigao, otac i brat su mu ispričali da ih je V. vrijeđao uputivši niz uvreda i psovki posebno njegovom ocu kojem je govorio da ga jebe u usta, da mu jebe oca i majku, da ga bude sram što kada je udavao kćerku nije pravio svadbu. Zbog toga je pozvao V. negdje oko 16,00 časova sa svog broja 068/603-... . U tom razgovru optuženi mu je rekao da je bila neka rasprava, ali da to nije ništa strašno, na šta mu je rekao da to više ne radi jer je sramota. Dva sata nakon ovog razgovora pozvao ga je V. i kazao mu „ako imaš leđa, dođi, ne možeš ti tako, ti mene govno jedno da zoveš na telefon, sve ću vas poklati i pobiti“ i opsovao mu oca i majku. V. ga je još nekoliko puta zvao i ponovio iste riječi. Negdje oko 20,00 časova, pozvao ga je stric M.2 i rekao mu da mu se u mjestu Šipčano, pri povratku u selo pokvarilo vozilo. Stric ga je zamolio da dođe i da ga poveze u selo, što je&nbsp; i uradio. Kada je došao do mjesta na kome se vozilo pokvarilo, zatekao je svoje rođake M.2, R. i M., koji su ušli u njegovo vozilo. U trenutku kada su njegovi rođaci ušli u vozilo, ponovo ga telefonom poziva V. koji ga ponovo psuje i prijeti mu, našta mu odgovara ,,dobro,dobro“ i prekida vezu. Kada su stigli u selo vozilo je ostavio ispered kuće svog strica M.2 i njegovog sina R. i uputio se ka V. kući koja se nalazi u neposrednoj blizini. Za njim je pošao i njegov stric M.2, dok je R. pošao svojoj kući. Namjera mu je bila da pita V. zašto ga psuje i vrijeđa, šta mu je skrivio. Kada je došao do V. kuće pokucao je na vrata, nakon čega se na prozoru gornjeg sprata pojavio V., kojem je rekao da otvori vrata. V. je sišao i kada je otvorio vrata kazao mu ,,šta ćeš sad u pičku materinu“&nbsp; i udario ga pesnicom u predjelu vilice. Uzvratio mu je udarac od kojeg je V. pao unutar kuće. Prilikom guranja i razmjenjivanja udaraca, koji su bili na ulaznim vratima i hodniku, nije ulazio u kuću.U tuču se umiješao stric M.2 koji ga je uhvatio za jaknu i izvukao iz kuće, pa su prošli iza V. kuće u namjeri da se vrate kod vozila, jer mu je sve ukazivalo na to da je rasprava završena. Tada je čuo da neko trči za njima i kada se okrenuo vidio je V., ali nije vidio da išta drži u ruci jer je bio mrak, a taj put nije osvijetljen. Samo je vidio da je V. zamahnuo rukom prema njemu i osjetio kad ga je ubo ispod lijeve sise. Tek tada je vidio nož. Kada je optuženi i drugi put zamahnuo da ga ubode, odgurnuo ga je od sebe i kada je napravio korak unazad udario ga je pesnicom u predjelu glave, od kojeg udarca je pao i nož mu ispao u travu. Ponovo ga je M.2 povukao za ruku i gurao prema mjestu gdje mu je bilo vozilo.Tada mu i govori „vidi striko ubode me nožem“. Otišli su do M.2 kuće, ušli u jednu ljetnju kuhinju koja se nalazi pored kuće, gdje je uzeo peškir i stavio na ranu. Tamo je bio R. sa bratom S. i majkom D. i kada je rekao da ga je V. uboo nožem, R. je htio da pozove policiju, ali mu nije dao da se ne bi širila bruka. Kada je ušao u vozilo da krene za Nikšić sa njim je pošao njegov stric M.2.Nakon pređenih petnaestak kilometara zaustavila ga je policija i povela u Dom zdravlja. Ne zna gdje je policija pronašla nož, ali je vidio da je nož pao na travu.<br>
<br>
Svjedok oštećeni K. M.1 u svom iskazu datom na glavnom pretresu ponavlja svoj iskaz dat pred istražnim sudijom stim što pojašanjava da je tokom vožnje komentarisao&nbsp; sa rođacima poziv koji je imao od strane V. i saopštio im je da ga je V. zvao, da ga je psovao, vrijeđao i da mu je uputio prijetnje koje je shvatio kao ozbiljne, kao i V. ponašanje na svadbi.V. je on prvi nazvao negdje oko 16,00 časova a nakon toga je njega V. zvao tri ili četiri puta do 20,00 časova. Kada je V. sišao i otvorio vrata vidio je da je obučen u farmerice i neku duksericu a na nogama je imao neku obuću ali ne zna koju. V. je upalio svijetlo u kući kada je otvorio vrata, ali se ne sjeća da li je bilo upaljeno svjetlo ispred V. kuće. Kada je otvorio vrata, V. ga je udario pesnicom u predjelu glave - vilice i&nbsp; taj mu je udarac uzvratio tako što ga je udario pesnicom u predjelu glave. Od tog udarca se V. zateturao i pao unatraške u dnevni boravak. U dnevni boravak nije ulazio, prevrtao stvari, možda je stao na prag dnevnog boravka i u tom trenutku ga je stric M.2 povukao i izgurao ga vani. Optuženog nije udarao dok je ležao na podu u dnevnom boravku.Kada je izašao iz kuće optuženog zajedno sa M.2, a dok su išli prema njegovom vozilu, čuo je da neko ide za njima, okrenuo se i vidio da je to V.. U trenutku kada se okrenuo prema V. osjetio je da ga je nešto "pecnulo" u predjelu ispod lijeve sise i tek kada ga je odgurnuo od sebe vidio je da V. u ruci ima nož, ali ističe da nož prije toga nije vidio, obzirom da je bilo mračno, neosvjetljeno i da je vidio nož sigurno ne bi stao, već bi pobjegao. Nadalje pojašnjava da je svoje vozilo ostavio na putu prilikom dolaska kod V. i sa istim nije ulazio u dvorište V. kuće. Ne zna razlog zašto je M.2 te prilike pošao sa njim kod V. ali on nije imao namjeru da se sa istim svađa niti da se tuče. Naveo je da povrede kod optuženog može objasniti jedino tako da su nastale kada mu je uzvratio udarac na kućnim vratima i kasnije u dvorištu kada ga je udario pošto je osjetio da ga je nešto pecnulo ispod lijeve sise i kada je vidio nož u ruci optuženog K. V.. Ponavlja da tokom sukoba ni u jednom trenutku nije sjeo na optuženog, niti mu je serijski zadavao udarce, kao i da tokom tuče zajedno nisu padali. Nije se pridružio krivičnom gonjenju optuženog i nije postavio imovinsko pravni zahtjev.<br>
<br>
Svjedok K. M.2 u svom iskazu datom pred istražnim sudijom u bitnom navodi da se kritičnog dana nalazio na svadbi kod svog brata Š. i da je na toj svadbi došlo do nesuglasica oko toga ko će da ide u povode kod prijatelja jer V. nešto nije bilo pravo i rekao je da taj dogovor ne valja. Nije čuo da je V. vrijeđao i psovao bilo koga od svatova, a razgovor između V. i P. nije mogao čuti jer je bio na drugom kraju prostorije. U jednom trenutku V. je skočio, pa su ga brat N. i Ž. D. smirivali i zaustavljali da ne ide sa svadbe, ali je on otišao. Nakon svadbe krenuli su on, sin mu R. i rođak M. kući u selo Boričje sa B.G.. Negdje kod sela Šipčano pokvarilo im se vozilo. Pozvao je M.1 K., svog bratanića, da dođe po njih da bi ih povezao u njihovo selo. Poslije nekog vremena došao je M.1 i s njim su krenuli u selo. Kada su sjeli u vozilo, M.1 je imao telefonski poziv, a kada je završio razgovor rekao je da ga je zvao V. “da izađe u selo”. Tokom vožnje je bilo komentara da ne zna što ga zove ali mu ništa nije ukazivalo na to da bi moglo doći do svađe a kamoli do predmetnog događaja. Kada su došli u selo M.1 je vozilo parkirao ispred njegove (svjedokove) kuće. Njegov sin R. je otišao kući, a M.1 je krenuo ka V. kući rekavši mu da ide da vidi što ga V. zove. Pokušao je da ga odgovori da ne ide kod V., ali nije uspio da ga zaustavi i pošao je za njim. Kada su došli ispred vrata V. kuće, M.1 je pozvao V., s tim što nije vidio da li se V. pojavljivao na prozoru, vidio ga je kada je otvorio vrata kuće. Čim je V. otvorio vrata počeli su da se tuku. Nije video ko je kome zadao prvi udarac, jer je bio u šoku. Dok su se udarali ušli su u dnevni boravak. Vidio je da je V. pao u dnevni boravak, pa je u tom trenutku povukao M.1 i izgurao ga iz dnevnog boravka. Nakon toga krenuli su iza V. kuće ka vozilu, kada je najednom ponovo počela tuča između njih. V. je ponovo pao na zemlju a on povukao M.1 i izgurao ga ka vozilu. Nije vidio nož ni trenutak kada je V. uboo M.1. Posle nekih 15 do 20 m hoda M.1 mu je reako “vidi udari me nožem”, i kako je pogledao vidio je da mu je krvava bijela majica. Odatle su M.1 vozilom pošli njegovoj kući i tamo je M.1 zavio ranu, nakon čega su zajedno krenuli ka Plužinama. Kada su bili u blizini Plužina naišla je policija i odvela ih u stanicu policije, pa nakon toga M.1 u Dom zdravlja.&nbsp;&nbsp;&nbsp;<br>
<br>
Svjedok K. M.2 u svom iskazu datom na glavnom pretresu ponavlja svoj iskaz dat pred istražnim sudijom, s tim što pojašnjava da je tokom vožnje od mjesta gdje je M.1 došao po njih pa do Boričja, M.1 spominjao da ga je V. zvao da dođe kod njega kući ako smije, da ga zove na tuču, ali nije spominjao da mu je uputio prijetnje. Ovo je bio razlog zašto su molili M.1 da ne ide kod V. i čak im je obećao da neće, međutim i pored toga je pošao. Kada su stigli kod V. kuće, M.1 je pozvao V. i V. je otvorio vrata kuće i čim je ista otvorio nastala je tuča između njih dvojice, s tim što nije vidio ko je tu tuču započeo. tj. ko je koga prvi udario. U toj tuči su se kretali prema dnevnom boravku i na kraju su ušli u dnevni boravak. Nije vidio da je V. povlačio M.1 u namjeri da ga uvuče u kući tj. u dnevni boravak. Bio je šokiran svim ovim, tako da od šoka i što se nalazio iza M.1 leđa nije mogao da vidi kako razmjenjuju udarce, ko koga udara. Nije vidio da je između njih bilo nešto mnogo udaraca. Kada je ušao u dnevni boravak vidio je da V. leži na podu dnevnog boravka.M.1 je stajao pored V. i vidio je da ga je samo jednom udario nogom ali ne zna gdje. Nije vidio da M.1 sjedi na V. niti ga je podizao s njega. Nije vidio da je V. zadavao udarce M.1 u dnevnom boravku, da je pao televizor ili da je nešto od drugih stvari bilo prevrnuto. Odmah je M.1 izveo iz dnevnog boravka. Kada su izašli iz V. kuće, krenuli su prema kolima i nije obraćao pažnju gdje je V., da li ide za njima. Ne sjeća se kako su se kretali, da li jedan pored drugog ili on iza M.1. V. je vidio kada su bili u dvorištu iza kuće.U jednom trenutku je vidio da je V. pao, pa je M.1 ponovo povukao i pošli su prema kolima. Sve to se dešavalo ispred njega i nije vidio da je tom prilikom V. udario M.1. Napominje da ni u jednom trenutku kod V. nije vidio nož. M.1 mu nije rekao kako je nožem povrijeđen, samo mu je rekao "vidi udari me V. nožem". Začudio se, pa ga je pogledao i vidio da na M.1 majici ima krvi. Nije znao kazati u čemu je V. bio obučen te noći, zna da nije imao jaknu, čini mu se da je imao majicu. Na putu prema Plužinama nisu zvali policiju.<br>
<br>
Svjedok K. R. u svom iskazu datom pred istražnim sudijom u bitnom navodi da je kritičnog dana bio u Nikšiću na svadbi kćerke svog strica Š., na kojoj su bili P. i R., otac i brat M.1, kao i D., N. i V.. Nastao je nesporazum oko toga ko će da ide u povode, a najviše što nije određen V., koji je zbog toga galamio na strica Š.. Nije čuo da ga je psovao. Kada je V. počeo da galami, odmah je izašao, jer nije mogao da gleda svog strica Š. kako plače. Vidio je da je V. izašao zajedno sa svojim bratom N. i više se nije vraćao, dok se N. vratio nakon nekog vremena. Poslije svadbe sa ocem M.2 i stricem M.4, otišao je kući prema Plužinama, a vozio ih je prijatelj G. B.. Kako se G. pokvarilo vozilo u toku puta, njegov otac M.2 je pozvao M.1 da ih preveze do Plužina.Nakon što je M.1 došao, čuo je da priča telefonom sa nekim i govori „eto me sad ću ja izaći tamo“. Zatim su ušli u vozilo i uputili se prema Plužinama. G. B. je ostao kod svog vozila. U vozilu je M.1 ispričao da ga je zvao V. i psovao ga. Dalje tokom puta između M.1 i V. nije bilo telefonskih poziva. V.&nbsp; broj telefona je 067/357-... . Kada su stigli u selo, prvo su naišli na M.4 kuću gdje je M.4 izašao, a zatim je M.1 produžio možda još kilometar i zaustavio se ispred V. kuće. Izašao je iz vozila i krenuo svojoj kući, dok su M.2 i M.1 krenuli prema V. kući. Ne zna šta se dešavalo u V. kući, ali zna da su se njegov otac M.2 i M.1 ubrzo vratili, ušli u jednu pomoćnu kolibu pored kuće, da ga je M.1 pitao „imaš li kakvu krpu, udario me V. nožem“. Vidio je i krv i ranu jer mu je M.1 pokazao u trenutku kada mu je davao peškir. Kazao je da će da zove policiju, ali mu M.1 nije dao da ne bi kako je rekao pucala bruka. Nakon toga njegov otac i M.1 uputili su se ka M.1 vozilu da bi otišli u Plužine.<br>
<br>
Svjedok K. R. u svom iskazu datom na glavnom pretresu ponavlja svoj iskaz dat pred istražnim sudijom, stim što pojašnjava da mu je M.1 saopštio da ga je V. zvao da dođe kod njega kući, da ga je psovao i vrijeđao i da ga je izazivao. Osim ovog ništa drugo nije kazao, bar on nije čuo, a nije u detalje ni zapamtio sav razgovor. Ubjeđivali su M.1 da ne ide kući kod V. i on im je zaista tada i obećao da neće ići i bili su sigurni da neće poći. Kada su stigli u selo, vozilom su se zaustavili na ulici nekih 50 metara niže od V. kuće. Branili su M.1 da ide V. kući, ali ga nijesu fizički sprečavali u tome. M.1 je izašao iz vozila, prekoračio ogradu dvorišta V. kuće i dvorištem krenuo ka V. kući. Nije pokušavao da ide za njim, niti ga je mogao stići ali je njegov otac M.2 krenuo za M.1, a on pošao svojoj kući. Pošto se M.1 sa njegovim ocem M.2 vratio od V. kuće,&nbsp; ušao je u jedan pomoćni objekat i kazao mu "imaš li kakvu krpu udario me nožem", ali mu nije kazao kako ga je udario nožem, kada i gdje. Ni on njega nije pitao o detaljima kako je povrijeđen. Policiju nisu zvali iz razloga što je M.1 rekao da se policija&nbsp; ne zove da se ne bi pravila bruka jer su oni rođaci.<br>
<br>
Svjedok K. N. u svom iskazu datom pred istražnim sudijom u bitnom navodi da je kritičnog dana bio na svadbi kod rođaka K. Š. koji je udavao kćerku. Na svadbi je pošao sa svojim ocem i bratom V., a od M.1 rodbine bio je njegov otac P. i R.. Nakon vjenčanja, kad su se vratili u Š. kuću, vidio je da se njegov brat V. i R. čerupaju, tačnije drže se rukama za jakne pa je zaključio da je među njima došlo do neke svađe. Nije čuo šta govore jedan drugome, ali je uhvatio svog brata V. za ruku i poveo ga svojim vozilom u porodičnu kuću u D. luku. Nije bio svjedok prepirke između V. i R., ali je čuo da je razlog bio ko će da ide u povode. Negdje oko 13,30 časova imao je poziv na mobilni telefon, i u prvi mah je mislio da ga zove R., ali je tek sjutra dan shvatio da je to bio M.1 koji ga je pitao zašto su se svađali P. i V., na ša mu je odgovorio,, ma ajde bolan kako se svađaju, evo ga V. kući kod mene, a P. je pošao kod prijatelja u povode. M.1 mu je na to odgovorio „reci V. da ću mu glavu otkinuti“, nakon čega mu je prekinuo vezu. V. je oko 16,00 časova pošao u selo. Nije mu ništa govorio o telefonskom razgovoru koji je imao sa M.1. Vratio se na svadbu, ali nije zatekao P. i R.. Bila je majka M.1 i R. koja mu je kada ga je vidjela rekla „ovog čuda danas nijesam vidjela, ubiće ga“.&nbsp; Mislio je da se to odnosi na R., pa joj je odgovorio ,,ma neće bre, V. je pošao na selo“. Pošao je kući negdje oko 18,00 časova a za događaj u V. kući saznao je tek sjutra dan. V. supruga mu je ispričala da je M.1 došao na vrata, da se V. spustio dolje i da je ona sa sprata dolje čula neku tutnjavu, da joj je trebalo vremena da se spusti dolje, jer je morala uzeti dijete i obući se.<br>
<br>
Svjedok K. N. u svom iskazu datom na glavnom pretresu održanom dana 18.05.2011. godine ponavlja svoj iskaz dat pred istražnim sudijom, s tim što pojašnjava da je riječi izgovorene od strane M.1 i R. majke "ovog čuda ili kastiga danas nisam vidjela, ubiće ga" je shvatio kao da će R. da ubije V. zbog čega joj je i kazao da neće, da je V. pošao na selo.<br>
<br>
Svjedok K. M.3 u svom iskazu datom pred istražnim sudijom u bitnom navodi da je kritičnog dana&nbsp; njen suprug V. bio na svadbi kod njihovog rođaka Š. koji je udavao kćerku.Kući se vratio oko 21,00 čas. Ubrzo nakon što je došao, otišao je da spava, a ona je nakon što je završila sa poslovima legla oko 23,00 časa. Kroz san je čula da neko lupa na vrata, pa je probudila V. i rekla mu da nekog ima na vratima. V. je ustao i pošao dolje i čini joj se da čim je stigao do vrata da je čula nekakvu tutnjavu sa donjeg sprata, ali nije čula nikavu priču. Nije mogla odmah da se spusti dolje jer joj je plakalo dijete pa se morala vratiti, a u trenutku kada je konačno sišla vidjela je da V. izlazi iz kuće a ko je još vani nije mogla da vidi. Sledeće što je vidjela je da su u dnevnoj sobi stvari bile porušene, televizor i neke stvari oko televizora, te malo ,,poremećene“ stolice oko stola. V. se vratio poslije minut-dva.Vidjela je da mu je krv po lijevoj strani lica i govori joj da će da pozove policiju. Pitala ga je šta je to bilo, ko je bio i kazao joj je da su to bili M.1 P. i M.2. Nakon toga je pozvao policiju, otišao u Plužine i vratio se sa policijom.&nbsp;&nbsp;&nbsp;<br>
<br>
Svjedok K. M.3 u svom iskazu datom na glavnom pretresu ponavlja svoj iskaz dat pred istražnim sudijom, stim što pojašnjava da kada je sišla sa sprata kuće da je vidjela da iz kuće izlaze V., M.1 i M.2, da zadnji izlazi M.2.Kada se V. vratio u kuću posle nekih 1-2 minuta tražio je telefon i rekao joj da će da zove policiju ali joj ništa drugo nije ispričao. Ističe da joj je R. sutradan na njeno pitanje kako su dopustili M.1 da dođe kod njih kući obzirom da su znali zbog čega dolazi kazao da je M.2 došao sa M.1 iz razloga da M.1 ne bi ubio V..<br>
<br>
Iz nalaza i mišljenja vještaka medicinske struke B. Dr B., pri kom nalazu je vještak ostao i na glavnom pretresu, te medicinske dokumentacije, utvrđuje se da je oštećeni K. M.1 kritične prilike zadobio povredu – ranu ubodinu prednje-lijeve strane grudnog koša čiji se ulazni otvor nalazio na koži prednje-lijeve strane grudnog koša a na oko tri poprečna prsta šake ispod bradavice lijeve sise i sa spoljašnje strane, tzv.dojkine linije ove strane grudnog koša, koja povreda je laka tjelesna povreda.Navedena povreda je nastala djelovanjem zamahnutog, čvrstog, zašiljenog, oštrog predmeta koji odgovara vrhu predmetnog noža. Ubodni kanal rane ubodine prostirao se kroz kožu i meko potkožno tkivo do dubine od oko 4,5cm do najviše 5 cm u potkožnom tkivu zida grudnog koša, gdje se ta ubodna rana završavala svojim dnom. Na osnovu naprijed navedenog vještak je mišljenja&nbsp; da se radi o jednoj povredi, da u momentu nastajanja povrede povrijeđeni je prednje-lijevom stranom tijela tačnije grudnog koša bio okrenut ka sili koja je dovela do nastajanja ove povrede a smjer i pravac djelovanja sile je bio približno od naprijed i više sa lijeve strane ka pozadi i ka desno.<br>
<br>
Optuženi K. V. je kritičnom prilikom zadobio povrede i to nagnječinu glave u podočnom predjelu sa lijeve strane i lijeve arkade, nagnječinu glave u predjelu iza desnog uha (mastoida), nagnječinu desnog rebarnog luka i nagnječinu i krvni podliv kože središnjeg dijela natkoljenice desne noge, da su iste nastale djelovanjem zamahnute tupo tvrde sile, ravne površine, slabijeg intenziteta djelovanja koja je sila djelovala na glavu povređenog najmanje u dva navrata i to jedan put od naprijed i više sa lijeve strane a drugi put od pozadi i više sa desne strane dovodeći do nagnječine kože i oštećenja sitnih krvnih sudova kože, te nastanka krvnih podliva kože pomenutih predjela glave a iste su mogle nastati djelovanjem zamahnute stisnute šake. Povreda grudnog koša u vidu nagnječina kože u predjelu prednje strane desnog rebarnog luka nastala je na sličan način, odnosno djelovanjem zamahnute tupo-tvrde sile, ravne površine, slabijeg intenziteta djelovanja koja je djelovala na tijelo povrijeđenog od naprijed, više sa desne strane i lako odozdo dovodeći do nagnječine kože dok su dublje strukture grudnog koša ostale nepovrijeđene. Ova povreda je mogla nastati djelovanjem zamahnute stisnute šake, zamahnute noge i slično, a ne može se sasvim isključiti i mogućnost nastanka ovakve povrede, prilikom pada desnom stranom tijela na kakvu tvrdu i ravnu podlogu. Povreda natkoljenice desne noge u vidu nagnječine kože nastala je djlovanjem zamahnute tupo-tvrde sile ravne površine slabijeg intenziteta djelovanja koja je djelovala na natkoljenicu noge u jednom navratu dok se o preciznijem pravcu i smjeru djelovanja sile ne može govoriti jer nema podataka na kojoj to strani natkoljenice je bila ova povreda (prednja, zadnja ili bočna strana) i ista je mogla nastati djelovanjem zamahnute noge. Na kraju vještak je mišljenja da sve povrede kod optuženog K. V. su nastale kratko vrijeme jedna za drugom i predstavljaju i pojedinačno i u svom zbiru laku tjelesnu povredu.<br>
<br>
Na glavnom pretresu vještak je pojasnio da sila koja je djelovala prilikom nastajanja povrede kod oštećenog K. M.1 je djelovala u jednom navratu slabim intezitetom, a ovo jer je došlo do oštećenja samo površinskih struktura zida lijeve strane grudnog koša dok su druge strukture ostale nepovrijeđene.Vještak se nije mogao izjasniti da li je sila na tijelo povrijeđenog djelovala odozgo ili odozdo a to sa razloga što ljekari prilikom opisa rane nijesu naveli koje strukture potkožnog dijela zida lijeve strane grudnog koša su bile povrijeđene.Nadalje, vještak je naveo da je povreda kod oštećenog mogla nastati kako u momentu kada se optuženi nalazio u ležećem položaju ali tako okrenut prema oštećenom da prilikom nanošenja povrede je predmet kojim se povreda nanosi morao biti okrenut ka tijelu oštećenog, tako i u momentu kada je optuženi držeći nož u ruci mahao nožem horizontalno lijevo-desno i vrhom noža uspio da povrijedi oštećenog. Kod optuženog K. V. konstatovane povrede glave, grudnog koša i natkoljenice lijeve noge su nastale djelovanjem mehaničke sile u četiri navrata. Povreda u predjelu desnog rebarnog luka mogla je nastati kako na način naveden u pismenom nalazu tako i prilikom pritiska tijela optuženog od strane oštećenog u momentu kada je optuženi bio u ležećem položaju prednje desnom stranom rebarnog luka okrenut ka sili koja je dovela do ove povrede pod uslovom da je optuženi ležao na kakvoj tvrdoj podlozi.<br>
<br>
Iz zapisnika o uviđaju UP PJ Nikšić od 25.10.2010. godine se utvrđuje da su ovlašćeni policijski službenici UP PJ Nikšić obaviješteni od strane službenika UP Ispostava Plužine da je dana 24.10.2010.godine oko 23,40 časova došlo do svađe i tuče između K. V. i K. M.1, kojom prilikom je&nbsp; K. V. upotrijebio kuhinjski nož sa plastičnim crnim koricama, dužine sječiva 17,5cm i K. M.1 nanio ubodnu ranu u predjelu grudnog koša. Lice mjesta se nalazi u zaseoku Boričko brdo,selo Boričje, opština Plužine, u kući vl.K. D., oca K. V..Kuća je sagrađena od kamena, spratna, veličine 12x8m u osnovi. U dnevnom boravku,koji se nalazi sa lijeve strane hodnika gledano iz pravca ulaznih vrata, na podu koji je prekriven itisonom se nalazi prevrnut i polomljen televizor marke "Samsung", koji je stajao na vitrini, i pored istog&nbsp; razasuti suveniri, koji su se nalazili na i oko televizora. Prilikom detaljnog pregleda užeg i šireg lica mjesta ne uočavaju se tragovi crvene boje nalik na krv.&nbsp; Od K. M.1 je izuzeta garderoba - platnena jakna, gornji dio trenerke i majica kratkih rukava na kojima su vidljivi tragovi crvene boje nalik na krv i tragovi destrukcije, te sa lica mjesta kuhinjski nož plastičnih korica crne boje dužine sječiva oko 17,5 cm. Od K. V. i K. M.1 je uzet uzorak krvi radi analize prisustva alkohola u krvi.<br>
Fotodokumentacijom UP PJ Nikšić broj 847/10 od 25.10.2010. godine prikazan je bliži i širi izgled dnevne sobe, oštećenih stvari u dnevnom boravku, te mjesto u dvorištu gdje je pronađen nož.<br>
<br>
Iz potvrde o privremenom oduzimanju predmeta UP Ispostave Plužine broj 23-1808/1 od 25.10.2010. godine se utvrđuje da je od optuženog K. V. privremeno oduzet kuhinjski nož drvenih korica, dužine sječiva oko 20 cm.<br>
<br>
Iz listinga komunikacija M:Tel br.20939/1 od 14.12.2010.godine i Crnogorski Telekom&nbsp; br.04 -50623 od 21.12.2010.g. za brojeve telefona 068603... (vl.oštećenog K. M.1), 067221... (vl.svjedoka K.N.) i 067357...(vl.optuženog K. V.) za dan 24.10.2010.godine proizilazi da je sa broja 068603... pozivan broj 067221... (vl.svjedoka K.N.) u 13,35h, broj 067357...(vl.optuženog K. V.) u 18,29h, 20,53h, te da je broj 068603... pozivan od broja 067357... u 17,48,40h, 17,51,42h, 20,56,00h i 20,56,41h.<br>
<br>
Iz izvještaja o trasološkom vještačenju Forenzičkog centra Danilovgrad broj 4337/10,vještaka J. M., se utvrđuje da je navedenom centru na vještačenje dostavljena garderoba izuzeta od oštećenog K. M.1 i to 1) jakna marke "Nike" veličine XXXL bež boje, 2) gornji dio trenerke marke "Nike" veličine L svijetlo plave boje i&nbsp; 3) majica kratkih rukava marke "Zeus" nepoznate veličine, bijele boje, te i kuhinjski nož.Na prednjoj strani jakne nalazi se jedno mehaničko oštećenje na 19 cm od donje ivice jakne i 8,5 cm od lijevog šava prednje i zadnje pole čija je relativna veličina 3,2 cm, te u donjem dijelu jakne tragovi tečnosti tamno braon boje nalik na krv, dok na zadnjoj strani jakne nijesu uočena mehanička oštećenja. Na gornjem dijelu trenerke, na prednjoj strani nalazi se jedno mehaničko oštećenje na 19 cm od donje ivice trenerke i 7,5 cm od lijevog šava prednje i zadnje pole čija je relativna veličina 3 cm, kao i tragovi tečnosti tamno braon boje nakih na krv, dok na zadnjoj strani nijesu uočena mehanička oštećenja. Na majici kratkih rukava, na prednjoj strani uočeno je jedno mehaničko oštećenje na 24 cm od donje ivice majice i 10,5 cm od zamišljenog lijevog šava prednje i zadnje pole čija je relativna veličina 3 cm i tragovi tečnosti tamno braon boje nalik na krv, dok na zadnjoj strani nijesu uočena mehanička oštećenja.Ukupna dužina dostavljenog kuhinjskog noža je 19,5cm, a širina 3,7cm.Mehanička oštećenja na odjevnim predmetima izuzetim od oštećenog K. M.1 nastala su uslijed prolaska tvrdog i oštrog predmeta sa sječivom, nalik na nož. Opisana oštećenja mogla su nastati od dostavljenog noža.<br>
<br>
Iz nalaza i mišljenja komisije vještaka neuropsihijatrijske struke od 10.07.2011. godine u sastavu neuropsihijatra M. Dr S., psihijatra G. Dr Ž. i psihologa S. I. B. se utvrđuje da su vještaci na osnovu podataka iz sudskog spisa i neposrednog neurološko psihijatrijskog pregleda optuženog mišljenja da je K. V. osoba prosječnih intelekturalnih sposobnosti, da ne pokazuje simptome trajnog duševnog oboljenja, niti težeg duševnog poremećaja i da se radi o duševno zdravoj osobi odnosno jednostavnoj strukturi ličnosti. Nadalje mišljenja su da se optuženi u vrijeme izvršenja krivičnog djela nalazio u stanju afekta straha, razdražljivosti, bijesa jakog intenziteta koji odgovara stanju privremene duševne poremećenosti ako se ocijene od strane suda kao realne činjenice, okolnosti vezane za krivično djelo kako se prikazuje od strane optuženog, te da bi u tim okolnosti sposobnost shvatanja značaja djela, kao i mogućnost upravljanja svojim postupcima u vrijeme izvršenja krivičnog djela kod optuženog bile bitno smanjene. U slučaju ako se ocijene od strane suda kao realne činjenice, okolnosti vezane za krivično djelo kako se prikazuje od strane oštećenog mišljenja su da u tim okolnostima optuženi se nije nalazio u stanju afekta straha, razdražljivosti, bijesa jakog intenziteta već se radi o afektu od blagog do srednjeg intenziteta jer nedostaje neposredno prvokativno ponašanje oštećenog i u tim okolnostima, mišljenja su da su sposobnosti okrivljenog da shvati značaj krivičnog djela koje mu se stavlja na teret kao i njegova sposobnost da upravlja svojim postupcima u vrijeme izvršenja krivičnog djela su bile smanjene ali ne bitno.<br>
U svom izjašnjenju na glavnom pretresu predstavnik komisije vještaka, vještak psihijatar dr G. Ž. je ostao kod pismenog nalaza i mišljenja komisije vještaka stim što je pojasnio da optuženi ima dobar prag tolerancije na frustracije, da nije sklon agresivnom ponašanju, da bazično nema sklonost ka impulsivnom&nbsp; i agresivnom ponašanju.<br>
<br>
Iz izvještaja iz kaznene evidencije&nbsp; UP PJ Nikšić Ispostave Plužine broj 270/10-1808/8 od 25.10.2010. godine se utvrđuje da optuženi K. V. ne prolazi kroz kaznenu evidenciju.<br>
<br>
Cijeneći sprovedene dokaze pojedinačno, dovodeći ih u medjusobnu vezu i u vezu sa odbranom optuženog, a sve u cilju rasvjetljenja ove krivičnopravne stvari, sud je našao da je optuženi K. V. izvršio krivično djelo ubistvo na mah u pokušaju&nbsp; iz člana 145. Krivičnog zakonika u vezi člana 20 KZ, činjenično opisano u izreci presude, a ne krivično djelo ubistvo u pokušaju iz člana 143 u vezi člana 20 KZ na način kako je to predstavljeno dispozitivom optužnice.<br>
<br>
Naime, iz saglasne sadržine iskaza optuženog K. V.,&nbsp; oštećenog K. M.1, svjedoka K. M.2 i materijalnih dokaza- zapisnika o uviđaju UP PJ Nikšić od 25.10.2010. godine, potvrde o privremenom oduzimanju predmeta UP Ispostave Plužine broj 23-1808/1 od 25.10.2010. godine od K. V., nesumnjivo je utvrdjeno da je optuženi K. V. dana 24.10.2010 godine oko 23,40 časova u mjestu Boričje-opština Plužine pokušao da liši života oštećenog K. M.1 na način što je&nbsp; sječivom&nbsp; kuhinjskog noža dužine sječiva 19,5 cm, širine 3,7 cm ubo oštećenog u predjelu grudi nanoseći mu laku tjelesnu povredu u vidu rane ubodine u predjelu prednje lijeve strane grudnog koša.Medjutim, sporne su okolnosti pod kojima je optuženi K. V. izvršio radnju zadavanja povrede-ubodne rane kuhinjskim nožem oštećenom, te precizna lokacija izvršenja djela, a koje činjenice su od odlučnog značaja za ocjenu pravnog karaktera radnje optuženog.<br>
<br>
Sud je iz saglasnih iskaza svih saslušanih svjedoka i navoda odbrane optuženog utvrdio da je kritičnog dana u Nikšiću na svadbi u kući K. Š. došlo do kraće prepirke izmedju optuženog i oca oštećenog K. M.1, K. P.. Da bi prekinuo dalju svadju K. N. (brat optuženog) je izveo optuženog iz kuće i povezao ga svojim vozilom u porodičnu kuću u Dragovu Luku-opština Nikšić, da bi zatim V. pošao za selo Boričje u Plužinama, gdje živi.<br>
<br>
Nadalje je nesporno utvrdjeno da je povodom tog dogadja tokom cijelog dana postojala telefonska komunikacija izmedju optuženog i oštećenog o čemu svjedoči listing telefonskih poziva. Očigledno je da je sadržina tih telefonskih razgovora bila verbalni sukob izmedju optuženog i oštećenog s obzirom da je prvenstveno svjedok K. N. jasan i nedvosmislen u svom iskazu ističući da ga je negdje oko 13,30 časova nazvao oštećeni,što se i potvrđuje listingom telefonskih komunikacija, i kazao mu "reci V. da ću mu glavu otkinuti." Sud nema razloga da ne vjeruje svjedoku K. N. bez obzira što je rodjeni brat optuženog a ovo s razloga što je pokušavao da smiri situaciju nakon nastale prepirke na svadbi tako što je udaljio svog brata sa svadbe, nije u bilo kakvom konfliktu sa oštećenim ili njegovom porodicom, a nakon razgovora sa oštećenim vratio se na svadbu bez ikakvog straha od eventualnog animoziteta ostalih prema njemu zbog toga što mu se brat posvadjao ili moguće eskalacije novog sukoba.<br>
<br>
Takodje i svjedoci K. M.2 i R. su u svojim izjavama saglasni da razgovor izmedju oštećenog i optuženog nije vodio smirivanju cjelokupne situacije, jer su čuli kad su ulazili u vozilo oštećenog da ih vozi iz Plužina u selo Boričje, gdje žive, kako razgovara sa optuženim i kaže mu ,,eto me,sad ću ja tamo izaći", evidentno misleći na moguću tuču sa V.. Kada su došli u selo Boričje oštećeni se odmah uputio ka kući optuženog želeći da sa njim rasparavi cjelokupni dogadjaj, a za njim je pošao i njegov stric K. M.2. Valja istaći da je od poslednjeg njihovog telefonskog razgovora pa do neposrednog susreta prošlo više od tri sata.<br>
<br>
Dalji slijed dogadjaja u kojem se odigrala i radnja predmetnog krivičnog djela sud je utvrdio iz djelova iskaza optuženog, oštećenog i neposrednog svjedoka K. M.2 koji su potvrdjeni materijalnim dokazima - zapisnikom o uvidjaju, izvještajem o trasološkom vještačenju, fotodokumentacijom i nalazom i mišljenjem vještaka medicinske struke. Sud je cijenio i navode citiranih lica i u dijelu u kojem su u konfrotaciji sa navedenim materijalnim dokazima, pa je našao da su njihovi iskazi u tom dijelu netačni i izmišljeni u cilju poboljšanja krivičnopravnog položaja okrivljenog, odnosno izbjegavanja eventualne krivičnopravne odgovornosti oštećenog.<br>
<br>
Ocjenom materijalne odbrane optuženog K. evidentno je da ona sadrži priznanje optuženog da je dana 24.10.2010 godine oko 23.40 časova ubo kuhinjskim nožem oštećenog K. M.1. Optuženi je u navodima svoje odbrane objasnio cjelokupni dogadjaj koji se odigrao u njegovoj porodičnoj kući u selu Boričje-opština Plužine. Istakao je da ga je kritičnog dana&nbsp; nakon 23,00 časa žena probudila govoreći mu da neko lupa na vrata. Kada je otvorio vrata dobio je udarac zatvorenom pesnicom u predjelu glave od strane K. M.1, a onda još dva - tri udarca na isti način. Kako se zateturao od ovih udaraca tako je počeo da se povlači prema dnevnoj sobi, da bi na vratima dnevne sobe od zadobijenih udaraca pao. Kada je pao, M.1 je sjeo na njega i nastavio da ga udara, nakon čega se umiješao K. M.2 i makao M.1 sa njega. Dok ga je M.2 podizao, M.1 mu je zadao još nekoliko udaraca nogom u predjelu tijela – noga i leđa. U ovom guranju i tuči prevrnuto je više stvari u dnevnoj sobi, između ostalog sa komode pored vrata pao je televizor. Sud iznesene navode njegove odbrane cijeni kao istinite i logične s obzirom da su u bitnom potvrdjeni iskazom neposrednog svjedoka K. M.2, inače strica oštećenog, koji je tokom cjelokupnog postupka decidan da kada su stigli kod V. kuće, M.1 je pozvao V. i on je otvorio vrata kuće i čim je ista otvorio nastala je tuča između njih dvojice. U toj tuči oni su se kretali prema dnevnom boravku i na kraju su ušli u dnevni boravak. Kada je ušao u dnevni boravak vidio je da V. leži na podu dnevnog boravka a M.1 je stajao pored V. i vidio je da ga je jednom udario nogom.<br>
<br>
Svjedok se zbog šoka nije mogao precizno izjasniti ko je prvi započeo tuču. Medjutim, sud nema razloga da sumnja u istinitost navoda optuženog K. V. s obzirom da je isti osoba sa visokim pragom tolerancije na frustacije i da nije sklon agresivnom ponašanju, te da bazično nema sklonost ka agresivnim i impulsivnim nastupima. Imajući u vidu citirane psihološke osobine ličnosti optuženog koje su utvrdjene iz nalaza i mišljenja tima vještaka neuropsihijatrijske struke, zatim činjenice da je oštećeni došao na prag kuće u kasnim večernjim časovima da bi se po sopstvenom kazivanju razjasnio sa optuženim za sud je nesporno utvrdjeno da se cjelokupni dogadjaj na vratima i u dnevnom boravku kuće desio onako kako ga je optuženi u svojoj odbrani opisao. Njihovim saglasnim iskazima sud vjeruje jer su potvrdjeni i materijalnim dokazom zapisnikom o uvidjaju i fotodokumentacijom iz kojih dokaza je očigledno utvrdjeno da se tuča odvijala i u dnevnoj sobi kojom prilikom je prevrnut i polomljen televizor koji se tamo nalazio zajedno sa suvenirima.<br>
<br>
Analizom saglasnih iskaza svjedoka K. M.2 i optuženog izvodi se zaključak da je prilikom&nbsp; tuče izmedju optuženog i oštećenog, optuženi bio u konstantnom defanzivnom položaju. On se povlačio unazad ka dnevnoj sobi usled&nbsp; udaraca koje mu je zadavao oštećeni sve do trenutka dok nije pao na pod. Medjutim i tada je oštećeni nastavio da ga udara pesnicama i nogama po tijelu,sjeo mu na grudi. U tom sukobu oštećeni je bio fizički neuporedivo jači i optuženom nanio povrede o kojima se vještak medicinske struke izjasnio u svom nalazu i mišljenju i na glavnom pretresu.<br>
<br>
S toga, u potpunosti su opovrgnuti navodi oštećenog K. M.1 da ga je okrivljeni prvi udario, te da tokom tuče nijesu ulazili u dnevni boravak kuće optuženog. Zato sud njegov iskaz u naznačenom dijelu cijeni kao neistinit i izmišljen u strahu od eventualnog pokretanja pitanja njegove krivičnopravne odgovornosti.<br>
<br>
Medjutim, dalji tok dogadjaja i opis radnje krivičnog djela&nbsp; sud utvrdjuje iz sadržine saglasnih iskaza neposrednog svjedoka dogadjaja K. M.2 i oštećenog K. M.1. Naime, K. M.2 je tokom cjelokupnog postupka izričit u svojim navodima&nbsp; da nakon što je izgurao M.1 iz dnevne sobe da su izašli iz kuće i krenuli ka vozilu iza V. kuće. U tom trenutku ponovo započinje tuča izmedju optuženog i oštećenog i on ih ponovo razdvaja. Nakon nekih 15 do 20 m hoda M.1 mu je rekao “vidi udari me nožem”, i kako je pogledao vidio je da mu je krvava bijela majica.Ovakav slijed dogadjaja potvrdjuje i oštećeni K. M.1 koji kaže da ga je svjedok K. M.2 uhvatio za jaknu, makao sa V., pa su pošli iza V. kuće u namjeri da se vrate kod vozila jer je smatrao da je njegova rasprava sa okrivljenim završena. Tada je čuo da neko trči za njim,okrenuo se i vidio okrivljenog koji je zamahnuo rukom u njegovom pravcu. Osjetio je ubod ispod lijeve sise i tek tada zapazio nož koji je pronadjen u neposrednoj blizini mjesta gdje je izvršena radnja predmetnog krivičnog djela, o čemu svjedoči fotodokumentacija i zapisnik o uvidjaju.<br>
<br>
Sud je cijenio navode odbrane optuženog u kojima ističe da je u samoodbrani uzeo nož u strahu od daljeg napada i sa njim mahao da bi onemogućio M.1 da mu pridje i ponovo ga napadne dok su bili u kući, te da ga je tako povrijedio i da nije išao za njima u dvorište kad&nbsp; su M.2 i M.1 napustili kuću već samo do ulaznih vrata. Medjutim, osim iskazima oštećenog i neposrednog svjedoka K. M.2, ovakva odbrana optuženog u cjelosti je pobijena i navodima svjedočkog iskaza njegove supruge, svjedokinje K. M.3, koja je objasnila da kada je sišla sa sparata da je vidjela da iz kuće izlaze V., M.1 i M.2, s tim što je poslednji izašao M.2, da se V. nakon nekih minut-dva vratio u kuću. Imajući u vidu navedeno sud nalazi da je njegova odbrana u ovom dijelu neistinita i sračunata sa ciljem izbjegavanja postojanja protivpravnosti izvršene radnje, a samim tim i izbjegavanja krivično-pravne odgovornosti.<br>
<br>
Imajući u vidu utvrdjeno činjenično stanje sud nalazi da su neutemeljeni navodi odbrane da je predmetno krivično djelo izvršeno pod okolnostima koje isključuju postojanje krivičnog djela, odnosno u nužnoj odbrani.<br>
&nbsp;&nbsp;&nbsp;&nbsp;<br>
Nužna odbrana je ona odbrana koja je neophodno potrebna da bi učinilac od sebe ili drugog odbio istovremeni ili neposredno predstojeći protivpravni napad. Da bi se utvrdilo postojanje nužne odbrane sud mora da utvrdi da li je postojao napad, u čemu se sastojao napad, kakvog je inteziteta i da li je radnja odbrane preduzeta dok je napad trajao. U nužnoj odbrani se može postupati samo dok napad traje ili neposredno predstoji. Napad traje dok traje opasnost za dobro koje je predmet napada, u konkretnom slučaju tjelesni integritet optuženog. Medjutim, nakon što je oštećeni optuženom K. nanio tjelesnu povredu, isti se udaljio od mjesta napada ( iz dnevne sobe optuženog) i zajedno sa svojim stricem K. M.2 krenuo je iza kuće ka svom vozilu izražavajući namjeru da ide kući. Imajući u vidu takvo njegovo postupanje jasno proizilazi da je protivpravni napad prestao. U trenutku kad je napad završen prestalo je i pravo optuženog na nužnu odbranu. Prema tome, svaka dalja djelatnost optuženog (odlazak za oštećenim, napad nožem ) nakon što je oštećeni prestao sa napadom i krenuo ka vozilu jeste reakcija na protekli napad iz razloga gnijeva, straha ili razdraženosti, a nikako se ne može pravdati nužnošću odbrane.<br>
<br>
Dakle, prema nalaženju suda, nije ispunjen uslov za postojanje nužne odbrane jer je napad oštećenog evidentno prestao, a radnja optuženog nije odbijanje istovremenog protivpravnog napada, već naprotiv samostalno krivično djelo.<br>
<br>
Zato, na osnovu naprijed iznijetog i u vezi s tim ocjenom nalaza i mišljenja tima vještaka neuropsihijatrijske struke sud je dokazao postojanje, oblik i stepen krivično pravne odgovornosti optuženog i pravnu kvalifikaciju djela i prepoznao da se&nbsp; u konkretnom slučaju radi o takvom postupanju optuženog koje ima elemente krivičnog djela ubistvo na mah u pokušaju.<br>
<br>
Naime, za postojanje krivičnog djela ubistva na mah, pored obilježja krivičnog djela umišljajnog ubistva potrebno je da se kumulativno ostvare i drugi konstitutivni elementi&nbsp; koji se ogledaju u tome da je izvršenju djela prethodio napad, zlostavljanje ili teško vrijedjanje od strane oštećenog, a koji nijesu skrivljeni od strane okrivljenog, da su napad, zlostavljanje ili teško vrijedjanje prouzrokovali jaku razdraženost&nbsp; kod optuženog usled koje je on bez kritičkog rasudjivanja, u trenutku, odlučio da izvrši ubistvo. Iz prethodnog izlaganja za sud je nesporno utvrdjeno da je izvršenju krivičnog djela prethodio ozbiljan napad oštećenog na fizički integritet optuženog sa utvrdjenim fizičkim posledicama, a koji nije skrivljen od strane optuženog.Sud nalazi i utvrđuje da optuženi K. V. nije skrivio protivpravni napad nalazeći istovremeno da verbalna razmirica, sukob, između optuženog i oštećenog ne smije niti može predstavljati ozbiljan povod a pogotovo objektivan razlog za napad koji oštećeni K. M.1 preduzima prema optuženom. Prema tome, primarni zadatak ovog suda jeste da utvrdi da li je&nbsp; u&nbsp; trenutku izvršenja djela optuženi na osnovu intelektualnih i voljnih sposobnosti bio u stanju da shvati stvarni i pravni značaj učinjenog djela, tj. da li je i u kom stepenu bio uračunljiv.<br>
<br>
Komisija vještaka je u svom nalazu, nakon neposrednog neurološko psihijatrijskog pregleda optuženog, mišljenja da je K. V. osoba prosječnih intelekturalnih sposobnosti, da ne pokazuje simptome trajnog duševnog oboljenja, niti težeg duševnog poremećaja i da se radi o duševno zdravoj osobi odnosno jednostavnoj strukturi ličnosti. Na taj način je u potpunosti zadovoljen biološki osnov kao jedan od uslova uračunljivosti. Takodje, nalaženje je suda utemeljeno na nalazu vještaka da je psihološki osnov optuženog u vrijeme izvršenja krivičnog djela bio u granicama bitno smanjene uračunljivosti s obzirom da je isti bio u stanju afekta straha, razdražljivosti, bijesa jakog intenziteta koji odgovara stanju privremene duševne poremećenosti.Njegovo opisano psihološko stanje predstavlja motivaciju izvršenja djela. Dalje, sud nalazi da je optuženi K. V. u takvo stanje doveden bez svoje krivice, isključivo napadom oštećenog. Znači, ponašanje oštećenog koji u kasnim večernjim časovima dolazi na kućni prag optuženog, sa njim započinje tuču i nanosi mu tjelesne povrede objektivno ima karakter napada koji je kod optuženog prouzrokovao stanje snažnog uzbudjenja i razdraženosti. Jaka razdraženost, kao izvanredno duševno stanje, prouzrokovala je dalju reakciju optuženog u vidu zadavanja udarca nožem oštećenom, bez prethodnog kritičkog razmišljanja uz povišen afekat i sniženje praga tolerancije, ali nakon prestanka prvobitnog napada.<br>
<br>
Iz utvrdjene činjenice da optuženi oštećenog opasnim sredstvom - nožem dužine sječiva 19,50 cm ubada u grudni koš, sud zaključuje da je pristao da oštećenog liši života, jer je opšte poznata činjenica, koju optuženi kao osoba sa prosječnim intelektualnim sposobnostima zna, da je grudni koš vitalni dio tijela i da se ubodom noža u grudni koš može lice lišiti života. Zato, kada je optuženi tako postupao onda je i pristao na posljedicu što znači da je postupao sa eventualnim umišljajem.<br>
<br>
Sud je cijenio sve ostale provedene dokaze, pa je našao da su isti bez značaja za drugačije presudjenje ove krivično-pravne stvari.<br>
<br>
Kako je krivica optuženog pouzdano utvrdjena, te kako nema okolnosti koje bi isključile njegovu krivično-pravnu odgovornost, to ga je sud oglasio krivim i krivično-pravno odgovornim i izrekao mu uslovnu osudu, kojom je prethodno utvrdio kaznu zatvora u trajanju od 5 mjeseci i istovremeno odredio da se napred navedena kazna neće izvršiti ukoliko optuženi za vrijeme od jedne godine od pravosnažnosti presude ne učini novo krivično djelo, pri čemu je sud imao u obzir sve okolnosti uzete u smislu odredbi čl.42 KZ CG.<br>
<br>
Sud je posebno cijenio olakšavajuće okolnosti na strani optuženog, pa je pri tom uzeo u obzir ličnost optuženog, raniju neosudjivanost, izraženo kajanje, da se radi o porodičnom čovjeku, ocu sedmoro djece, da je jedini izdržavalac svoje porodice, da se oštećeni nije pridružio krivičnom gonjenju, da je djelo ostalo u pokušaju, da nije davao povoda za napad, da je ponašanje optuženog bilo rezultat agresivnog i nemotivisanog nasilja od oštećenog K. M.1, da je u vrijeme izvršenja krivičnog djela bio u stanju bitno smanjene uračunljivosti,a u odsustvu otežavajućih okolnosti cijenio navedene kao osobito olakšavajuće, pa je optuženom u smislu čl.45 i 46 KZ, utvrdio kaznu zatvora ispod zakonskog minimuma, i tako ublaženu kaznu uslovio na osnovu čl.52 i 53 KZ, izrekavši mu uslovnu osudu, kao u izreci presude, smatrajući da će se ovako utvrdjenom kaznom i izrečenom uslovnom osudom, u okviru opšte svrhe izricanja krivičnih sankcija iz čl.4 st.2 KZ CG postići posebna svrha kažnjavanja iz čl.32 KZ CG, da optuženi u buduće ne čini ovakva i slična krivična djela.&nbsp;<br>
<br>
U slučaju opoziva uslovne osude optuženom K. V. će se u kaznu zatvora uračunati vrijeme koje je proveo u pritvoru od 25.10.2010. do 26.10.2010. godine, shodno članu 51 KZ.<br>
<br>
Na osnovu čkana 75. KZ od optuženog K. V. trajno se oduzima kuhinjski nož dužine sječiva 19,50 cm, širine 3,7 cm, kao sredstvo izvršenja djela.<br>
<br>
Kako je optuženi oglašen krivim i krivično pravno odgovornim to ga je sud shodno članu 199. i 202. ZKP-a obavezao da na ime troškova krivičnog postupka plati ovom sudu novčani iznos od 961,50 eura koji se odnosi na troškove vještaka i troškove svjedoka, a na ime sudskog paušala novčani iznos od 50,00 eura koji paušal je odmjeren shodno složenosti predmeta, dužini trajanja postupka i imovinskim prilikama optuženg a sve prednje u roku od 15 dana po pravosnažnosti ove presude pod prijetnjom prinudnog izvršenja.<br>
<br>
<br>
Na osnovu izloženog odlučeno je kao u izreci presude.<br>
<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; VIŠI SUD U PODGORICI<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; dana 22.07.2011.godine<br>
<br>
<br>
<br>
<br>
ZAPISNIČAR&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; PREDSJEDNIK VIJEĆA-SUDIJA<br>
Vera Popović&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Biljana Uskoković<br>
<br>
<br>
PRAVNA POUKA:<br>
<br>
Protiv ove presude može se izjaviti žalba Apelacionom sudu Crne Gore,&nbsp; u roku od 15 dana, od dana prijema pismenog otpravka presude, a preko&nbsp; Višeg suda u Podgorici.<br>
<br>
<br>
<div style="text-align: center;">
	Tačnost otpravka tvrdi i ovjerava<br>
	namještenik suda Vera Popović<br>
	&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; ________________<br>
	<br>
	<br>
	&nbsp;</div>
