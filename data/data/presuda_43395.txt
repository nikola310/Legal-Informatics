<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.p1{text-align:center;hyphenate:auto;font-family:Arial;font-size:12pt;}
.p2{text-align:justify;hyphenate:auto;font-family:Arial;font-size:12pt;}
.p3{text-align:end;hyphenate:auto;font-family:Times New Roman;font-size:14pt;}
.p4{text-align:end;hyphenate:auto;font-family:Arial;font-size:12pt;}
.p5{text-align:start;hyphenate:auto;font-family:Arial;font-size:12pt;}
.p6{text-align:center;hyphenate:auto;font-family:Times New Roman;font-size:14pt;}
.p7{text-align:start;hyphenate:auto;font-family:Times New Roman;font-size:14pt;}
.s1{font-family:Arial;font-size:12pt;}
.s2{font-weight:bold;}
.s3{font-weight:bold;font-style:italic;text-decoration:underline;}
</style>
<meta content="vesna.mostrokol" name="author">
</head>
<body class="b1 b2">
<p class="p1">
<!--Image link to '0.jpg' can be here-->
</p>
<p class="p2"></p>
<p class="p3">
<span class="s1">K.br. 278/10</span>
</p>
<p class="p2"></p>
<p class="p1">
<span>U IME CRNE GORE</span>
</p>
<p class="p2"></p>
<p class="p2"></p>
<p class="p2">
<span>VIŠI SUD U PODGORICI, u vijeću sastavljenom od sudije Vesne Moštrokol, kao predsjednika vijeća, i sudija Magdalene Zečević i Branke Bošković, kao članova vijeća, uz učešće namještenika suda Anke Raković, kao zapisničara, u predmetu optuženih </span><span class="s2">R. R.</span><span> iz N., koga brani branilac po službenoj dužnosti S. D., advokat iz P., i </span><span class="s2">T. I.</span><span> iz N., koga brani D. M., advokat iz N., zbog krivičnog djela ubistvo u pokušaju iz čl.30 st.2 tač.6 Krivičnog zakona Republike Crne Gore u vezi čl.19 Krivičnog zakona Savezne Republike Jugoslavije, po optužnici Višeg tužioca u Podgorici Kt.br.503/00 od 06.02.2001.godine, koju je na glavnom pretresu zastupao Veljko Rutović, zamjenik Višeg državnog tužioca u Podgorici, nakon održanog javnog glavnog pretresa, započetog dana 05.11.2012.godine, završenog 22.04.2013.godine, u prisustvu zastupnika optužbe, optuženih i njihovih branilaca,  nakon tajnog vijećanja i glasanja donio je 26.04.2013.godine, i istog dana javno objavio </span>
</p>
<p class="p2"></p>
<p class="p2"></p>
<p class="p1">
<span>P R E S U D U</span>
</p>
<p class="p2"></p>
<p class="p2"></p>
<p class="p1">
<span>I</span>
</p>
<p class="p2"></p>
<p class="p2">
<span>Optuženi:</span>
</p>
<p class="p2"></p>
<p class="p2">
<span>T. I., od oca M. i majke V., rođene V., rođen ... u N., gdje mu je i prebivalište, Ulica ..., državljanin C. G., po zanimanju zanatlija, nezaposlen, neoženjen, vojsku nije služio, dobrog imovnog stanja, osuđivan presudom Osnovnog suda Nikšić K.br.311/99, od 06.02.2002.godine, zbog krivičnog djela izazivanje opšte opasnosti iz čl.164 st.3 u vezi st.1 u sticaju sa krivičnim djelom nedozvoljeno držanje oružja i eksplozivnih materija iz čl.204 st.1 KZRCG na šest mjeseci zatvora, presudom istog suda, K.br.274/02, od 26.02.2003.godine, zbog krivičnog djela prikrivanje iz čl.161 st.1 KZRCG, 60 dana zatvora uslovno na dvije godine, presudom Višeg suda u Podgorici K.br.255/02 od 11.12.2003.godine, zbog krivičnog djela prikrivanje iz čl.161 st.2 u vezi st.1 KZRCG u vezi čl.19 KZSRJ na šest mjeseci zatvora, presudom Osnovnog suda Herceg Novi, K.br.251/05 od 22.06.2010.godine, zbog krivičnog djela teška krađa iz čl.240 st.2 KZ na jednu godinu zatvora uslovno na tri godine i presudom Osnovnog suda Nikšić, K.br.142/09 od 30.03.2009.godine, zbog krivičnog djela nedozvoljena trgovina iz čl.284 st.1 KZ, novčana kazna 900,00 €, </span>
</p>
<p class="p2"></p>
<p class="p2"></p>
<p class="p1">
<span>K R I V   J E</span>
</p>
<p class="p2"></p>
<p class="p2">
<span>Zato što je:</span>
</p>
<p class="p2"></p>
<p class="p2">
<span>Dana 10.12.2000.godine, oko 18,00 časova, u N., u Ulici ..., zajedno sa NN licem, sa umišljajem pokušao da liši života više lica, na način što je, zbog ranije svađe, dok se sa NN licem vozio motornim vozilom marke “G.”, neutvrdjenih reg.oznaka, prilikom nailaska na oštećene V. G. i V. M., u njihovom pravcu, iz vatrenog oružja neutvrdjene marke i broja, zajedno sa NN licem, ispalio više metaka, iako je bio svjestan da ih tako može lišiti života, pa je to i htio, koji su ih pogodili, nanoseći im teške tjelesne povrede u vidu strjelnih rana i to kod oštećenog V. prostrelinu u predjelu lijeve potkoljenice i ustrelinu u predjelu desnog stopala, a kod oštećenog V. ranu prostrelinu desne potkoljenice i ustrelinu u predjelu lijeve butine sa stranim tijelom, nakon čega su pobjegli,</span>
</p>
<p class="p2"></p>
<p class="p2">
<span>-čime je kao saizvršilac izvršio krivično djelo ubistvo u pokušaju iz čl.30 st.2 tač.6 Krivičnog zakona Republike Crne Gore u vezi čl.19 i 22 Krivičnog zakona Savezne Republike Jugoslavije</span>
</p>
<p class="p2"></p>
<p class="p2">
<span>Pa ga sud, primjenom citiranih zakonskih odredbi, te odredbi čl.5, 13, 33, 38, 41, 42, 43 i 50 Krivičnog zakona Savezne Republike Jugoslavije, te odredbi čl.226, 229 i 374 Zakonika o krivičnom postupku</span>
</p>
<p class="p2"></p>
<p class="p2"></p>
<p class="p1">
<span>O S U Đ U J E</span>
</p>
<p class="p2"></p>
<p class="p2"></p>
<p class="p2">
<span>Na kaznu zatvora u trajanju od 1 (jedne) godine, u koju mu se uračunava vrijeme provedeno u pritvoru, od 11.12.2000.godine do 26.02.2001.godine.</span>
</p>
<p class="p2"></p>
<p class="p2">
<span>OBAVEZUJE se optuženi da na ime troškova krivičnog postupka, Budžetu Crne Gore, uplati novčani iznos od 267,25 (dvjestašezdesetsedam eura i dvadesetpet cent), a na ime pašala iznos od 150,00 € (stopedeseteura), sve u roku od 15 dana po pravosnažnosti presude, pod prijetnjom prinudnog izvršenja.</span>
</p>
<p class="p2"></p>
<p class="p2"></p>
<p class="p1"></p>
<p class="p1">
<span>II</span>
</p>
<p class="p1"></p>
<p class="p1"></p>
<p class="p2">
<span>Optuženi:</span>
</p>
<p class="p2"></p>
<p class="p2">
<span>R. R., JMBG ..., od oca M. i majke M., rodjene Ž., rodjen ... u N., gdje mu je i prebivalište, Ž., državljanin C. G., nezaposlen, oženjen, otac troje maloljetne djece, vojsku nije služio, završio srednju školu, srednjeg imovnog stanja, ranije osudjivan presudom Osnovnog suda Nikšić K.br. 210/98 od 20.12.1998. godine zbog krivičnog djela ugrožavanje javnog saobraćaja iz čl.172 st.3 u vezi st.1  KZRCG, novčana kazna u iznosu od 500,00 dinara, presudom istog suda K.br.99/97 od 04.04.2000.godine, zbog krivičnog djela teško djelo protiv bezbjednosti javnog saobraćaja iz čl.177 st.3 u vezi čl.172 st.1 i 3 KZRCG, 30 dana zatvora uslovno na 2 godine, presudom Osnovnog suda Herceg Novi K.br.19/99 od 07.11.2001.godine, zbog krivičnog djela iznuda iz čl.157 st.2 u vezi st.1 KZRCG u vezi čl.19 KZSRJ, jedna godina zatvora uslovno na tri godine, presudom Osnovnog suda Nikšić K.br.537/00 od 15.01.2002.godine, zbog krivičnog djela laka tjelesna povreda iz čl.37 st.2 u vezi st.1 KZRCG, 90 dana zatvora uslovno na jednu godinu, presudom Osnovnog suda Bar, K.br.298/01 od 31.05.2002.godine, zbog krivičnog djela falsifikovanje isprave iz čl.207 st.3 u vezi st.1 KZRCG na četiri mjeseca zatvora, presudom Osnovnog suda Nikšić, K.br.435/99 od 20.11.2002.godine, zbog krivičnog djela teško djelo protiv bezbjednosti javnog saobraćaja iz čl.177 st.1 KZRCG, četiri mjeseca zatvora uslovno na dvije godine, presudom istog suda, K.br.179/00 od 21.12.2004.godine, zbog krivičnog djela nasilničko ponašanje iz čl.195 st.1 KZRCG, 40 dana zatvora i presudom Osnovnog suda Nikšić, K.br.210/04 od 01.06.2005.godine, zbog krivičnog djela falsifikovanje isprave iz čl.207 st.3 KZRCG na tri mjeseca zatvora, </span>
</p>
<p class="p2"></p>
<p class="p2">
<span>Na osnovu čl. 373 tač.2 Zakonika o krivičnom postupku </span>
</p>
<p class="p2"></p>
<p class="p2"></p>
<p class="p1">
<span>OSLOBAĐA SE OD OPTUŽBE</span>
</p>
<p class="p2"></p>
<p class="p2"></p>
<p class="p2">
<span>Kojom je predstavljeno da je:</span>
</p>
<p class="p2"></p>
<p class="p2">
<span>Dana 10.12.2000.godine, oko 18,00 časova, u N., u Ulici ..., zajedno sa optuženim T. I., sa umišljajem pokušao da liši života više lica, na način što je, zbog ranije svadje, dok se vozio sa T. motornim vozilom marke “G.”, neutvrdjenih reg. oznaka, prilikom nailaska na oštećene V. G. i V. M., u njihovom pravcu, iz vatrenog oružja neutvrdjene marke i broja, zajedno sa optuženim T. ispalio više metaka i ako je bio svjestan da ih tako može lišiti života, pa je to i htio, koji su ih pogodili nanoseći im teške tjelesne povrede u vidu strjelnih rana i to kod oštećenog V. prostrelinu u predjelu lijeve potkoljenice i ustrelinu u predjelu desnog stopala, a kod oštećenog V. ranu prostrelinu desne potkoljenice i ustrelinu u predjelu lijeve butine sa stranim tijelom, nakon čega su pobjegli, </span>
</p>
<p class="p2"></p>
<p class="p2">
<span>-čime bi kao saizvršilac izvršio krivično djelo ubistvo u pokušaju iz čl.30 st.2 tač.6 Krivičnog zakona Republike Crne Gore u vezi čl.19 i 22 Krivičnog zakona Savezne Republike Jugoslavije.</span>
</p>
<p class="p2"></p>
<p class="p2">
<span>Troškovi krivičnog postupka u odnosu na ovog optuženog padaju na teret budžetskih sredstava suda.</span>
</p>
<p class="p2">
<span>	            </span>
</p>
<p class="p2"></p>
<p class="p1">
<span>O b r a z l o ž e n j e</span>
</p>
<p class="p2"></p>
<p class="p2"></p>
<p class="p2">
<span>Optužnicom Višeg tužioca u Podgorici Kt.br.503/00 od 06.02.2001.godine, optuženim R. R. i T. I. stavljeno je na teret da su kao saizvršioci izvršili krivično djelo ubistvo u pokušaju iz čl.30 st.2 tač. 6 Krivičnog zakona Republike Crne Gore(KZRCG) u vezi čl.19 Krivičnog zakona Savezne Republike Jugoslavije (KZSRJ). Zastupnik optužbe je precizirao optužnicu u pogledu psihičkog odnosa optuženih prema izvršenom krivičnom djelu, i pri istoj ostao do završetka glavnog pretresa, u završnoj riječi predloživši da sud optužene oglasi krivim i osudi po zakonu.</span>
</p>
<p class="p2"></p>
<p class="p2">
<span>Oštećeni V. G. i V. M. se nijesu pridružili krivičnom gonjenju optuženih, niti su postavili imovinskopravni zahtjev.</span>
</p>
<p class="p2">
<span>	</span>
</p>
<p class="p2">
<span class="s2">Optuženi R. R.</span><span> je u odbrani pred istražnim sudijom naveo da je, početkom februara 2000.godine oštećeni V. G. iz vatrenog oružja teško povrijedio njegovog brata, R. R. 1, dok se ovaj nalazio u svojoj cvjećari. Od navedenih povreda ovaj se izvjesno vrijeme teško kretao, a postojala je opasnost i da ostane trajni invalid. V. je prvi put vidio par mjeseci prije davanja odbrane, i to u sudu. Nikada nije razmišljao  o nekoj osveti, a nije mu poznato kakvo mišljenje o tome ima njegov brat. U saznanju je  da je njegov brat, neposredno nakon povredjivanja, na neki način prijetio V., ali smatra da je to najvjerovatnije bilo u revoltu, imajući u vidu da je V. pucao na njega bez ikakvog razloga. Kritičnog dana, tokom cijelog poslijepodneva, boravio je u svojoj kući u društvu brata R. 1, roditelja i još nekih gostiju i nije izlazio. U tom periodu njegov brat R. 2 je bio na poslu u cvjećari "M.", koja se nalazi u Ulici ... u N., a koja je njihovo porodično vlasništvo. Naveče, oko 18,15 časova, došli su službenici policije radi obavljanja informativnog razgovora, nakon čega su ga priveli u službene prostorije. Tom prilikom je saznao da je prethodno, u Ulici ..., povrijeđen V. G. i neki njegov drug. Inspektorima je rekao da nema nikakve veze sa predmetnim dogadjajem, jer da ima zasigurno ga ne bi zatekli kod kuće. Negirao je da je pucao u V., a misli da je ovaj to izjavio jer se plaši od njega, pa bi to bio način da ga izvjesno vrijeme eliminiše iz svog okruženja. V.  se posvadjao sa velikim brojem momaka u  N., pa bi bilo koji od njih imao motiva da puca na njega, a on mu nikad nije prijetio, niti ga je bilo gdje presretao ili pratio, dok V. M. ne poznaje. Te večeri je na sebi imao duksericu ili trenerku sivomaslinaste i svijetlozelene boje, a ispod nje crvenu majicu i donji dio trenerke tamnoplave boje. Sa ruku su mu odmah skinute parafinske rukavice. Posjeduje porodično vozilo marke "G.", boje trula višnja, i isto je te večeri bilo parkirano ispred njegove kuće, a prethodno je njegov otac ili brat R. 1, istim prevezao do posla njegovog brata R. 2. T. I. poznaje, ali se sa istim ne druži, već je on više drug njegovog brata R. 2, a nije ga viđao tog dana.</span>
</p>
<p class="p2"></p>
<p class="p2">
<span>Na ranijem glavnom pretresu je, pored navedenog, dodao da T. nije vidio i čuo tog dana, ali ga je vjerovatno gledao nekoliko dana  prije, a nije se mogao sjetiti kada i gdje. Ne posjeduje oružje i nije mogao da se izjasni o registarskim oznakama njihovog porodičnog vozila marke "G.", a zna da na istima postoji oznaka NK. To vozilo ima dvoje vrata, i prozori  kod zadnjeg sjedišta se ne mogu otvarati, a službenici policije nijesu  vršili  pregled,  niti pretres toga vozila. Njegova kuća, na adresi Ž., udaljena je 5-6 km od mjesta predmetnog događaja. Njih je trojica braće i jako se liče, pa ih zbog te sličnosti u fizičkom izgledu mnogi ljudi zamjenjuju.  </span>
</p>
<p class="p2"></p>
<p class="p2">
<span>Na glavnom pretresu pred ovim vijećem, pored odbrane koju je ranije iznosio, je dodao da je u predmetnom događaju učestvovao njegov brat R. 2, T. I. i V. Ž., što je on htio da kaže od početka postupka, ali ga je advokat B. S., kojeg je tada angažovao odvratio od toga, govoreći "neka ide to tako, pa će se tokom postupka dokazati da nemaš nikakve veze sa ovim događajem". U ranijem postupku nije mogao direktno da kaže da je to bio njegov brat R. 2, nego je to pokušavao na drugi način, ali nije naišao na razumijevanje od strane suda, i nije mu dozvoljeno da se izjasni kako treba, prekidan je u izlaganju, tako da se postupak završio tako što je osuđen na pravdi boga na zatvorsku kaznu. To ga je natjeralo da dobro razmisli, jer je otac troje maloljetne djece, i u svo troje može da se zakune ako treba da govori istinu, a zbog djece i porodice ne može da ide nevin ni četiri dana u zatvor, a kamo li četiri godine. Svi neka dođu, neka ga pogledaju u oči i kažu da je to stvarno bio on. Ovih deset godina suđenja je bilo stresno i za njega i za njegovu porodicu. Ne može da se sjeti, poslije toliko godina, ko mu je ispričao sve ovo, a misli da je od brata R. 2, sa kojim zajedno živi, i T., koji je R. 2 drug, čuo da su oni, zajedno sa V., koji se sa njima družio, učestvovali u predmetnom događaju, dok je on u to vrijeme bio kod kuće sa svojom porodicom. Na osnovu priče koje je čuo, T. je vozio, a R. 2 i V. Ž. su pucali. Zna da je, prije predmetnog događaja, T. sa R. 1 bio kod V., i tada ga je T. "nešto kao izbio", poslije čega je V. pucao na R. 1. Sve je to naveo u žalbi, koju je odnio kod advokata B., i on mu je tada rekao “R., ako ti misliš da tako treba, ti predaj”. Kada je posljednji put sa T. iz pritvora ddoveden u sud, tada mu je rekao, jer je mislio da je T. pucao, da on nevin leži tri mjeseca u zatvoru, a on ima i zašto, jer je pucao, poslije čega mu je T. rekao da on nije pucao, već da je samo vozio, a da su pucali dva njegova druga, i to R. R. 2 i V. Ž.. Sva trojica su bila u vozilu “G.“ crvene boje, sa četvoro vrata, vlasništvo T.. Odmah poslije događaja je saznao ko su izvršioci, a neko od njih, ne sjeća se ko,  ga je zvao telefonom i  rekao mu: “R., pucali smo, bježi, tebe će prvo policija da traži”. Pitao je zašto da bježi i taj mu je objasnio da su pucali na V., i u tom razgovoru je saznao da je su sa R. 2 bili T. i V.. I nakon ovog događaja, kad su izašli iz pritvora, T. i V. su dolazili kod njega kući i tada se pričala ista priča. Kada je sa T. bio u Apelacionom sudu, a povodom žalbi na raniju presudu, dok su silazili niz stepenice, pričali su i tom prilikom mu je T. rekao da se pomirio da će dobiti kaznu zatvora i da ne može da kaže da je sa njim bio R. 2, jer mu je to drug, već neka to sud utvrdi, ali on se nje pomirio, niti može, jer nije kriv i rekao mu je da će da kaže sve što zna, jer ima troje djece i za njih živi.</span>
</p>
<p class="p2"></p>
<p class="p2">
<span class="s2">Optuženi T. I.</span><span> je u odbrani pred istražnim sudijom naveo da je dobar drug sa braćom R., a posebno sa  R. 2 i da često navraća kod njih, tačnije svaki drugi-treći dan. Sa V. G. je imao manjih konflikata početkom 2000.godine, vezano za neku djevojku. Jednom prilikom, kada je on razgovarao sa V., u njegovom društvu je bio R. R. .1, a nekoliko dana nakon toga V. je iz automatske puške pucao na R. 1,  dok je ovaj bio u cvećari, i tom prilikom ga teško povrijedio. Nakon što je V. izašao iz zatvora, sa istim se sretao, ali se nijesu pozdravljali jer su i dalje bili u nezboru, ali ne i u nekom sukobu. Nije  mu poznato da je bilo koji od braće  R.  prijetio V., ali zna da su svi oni kivni na njega. Kritičnog dana  dogovorio je sa R. R. 2 odlazak do B., kod zajedničkog druga P. I., pa je oko 14,30 časova svratio u cvećaru "M.", vlasništvo  braće R., ali mu je tada R. 2 rekao da mora da ostane da radi, jer je otpustio radnicu. Kako nije htio da odustane od navedenog puta, autostopom je došao do P. oko 16,30 časova, gdje je jedno vrijeme šetao gradom, a oko 19,00 časova pošao je na  željezničku stanicu, ne znajući termin polaska voza. Tada ga je telefonom pozvao  R. 1 i kazao mu da je neko pucao na V. G. i da ga policija traži. Nakon toga je odlučio da se vrati za N., divljim taksijem, a kući je stigao oko 20,00 časova. Majka mu je rekla da ga je tražila policija, te da će ponovo doći kasnije, pa je odlučio da ih čeka kod kuće. Medjutim, kako policija nije došla, sjutradan se samoinicijativno prijavio. Nije istina da je pucao na V., a ovaj ima razloga da ih lažno tereti, imajući u vidu prethodne konflikte izmedju njega i R. R. 1, a ima saznanje da se V. plašio braće R., dok V. M. ne poznaje. Tog dana, pri polasku za P., nosio je farmerice tamno sive boje, trenerku tamnoplave boje i perjanu jaknu plave boje.</span>
</p>
<p class="p2"></p>
<p class="p2">
<span>Na glavnom pretresu pored navedenog, dodao je da se do P. dovezao vozilom marke "O. K.", podgoričkih registarskih oznaka, kojim je upravljao njemu nepoznati čovjek, star oko 30 godina, a u N. se vratio divljim taksijem  marke "M.", bijele boje, model ..., za iznos od 50,00 DM, ali se ne može sjetiti  registarskog broja vozila i imena vozača. Sa V. je ranije imao konflikt oko djevojke po imenu V. S., sa kojom se V. zabavljao, a nakon izvjesnog vremena ista je počela da se zabavlja sa njim. Krajem januara i početkom februara 2000.godine, pozvala ga je S. i rekla mu da je V. maltretira telefonom i da joj prijeti, zbog čega je pošao do lokala gdje je pretpostavljao da će ga naći, pa pošto ga nije našao, pozvao ga je telefonom i dogovorio susret kod kuće V., kako bi porazgovarali oko S.. Tom prilikom do kuće V. sa njim je pošao R. R. 1, koji ga je povezao vozilom marke "G.", boje trule višnje. Kada su stigli ispred kuće, došao je i V. i sjeo na mjesto suvozača, dok je on prešao na  zadnje sjedište. Tada mu je on zaprijetio da više ne zove i ne maltretira njegovu djevojku, jer će mu u suprotnom "otvoriti lobanju". I R. 1 mu je takodje zaprijetio da mu se isto ne ponovi, na što je V. rekao da neće biti problema. Nakon toga je V. sretao u gradu i normalno su se pozdravljali. Dana, 05.02.2000.godine, V. je iz automatske puške pucao i teško ranio R. 1 dok je ovaj bio u cvećari  "M.", zbog čega je osuđen. Nakon izlaska iz pritvora, V. je sretao po gradu, ali nijesu komunicirali. Nije mu nikada prijetio, a koliko mu je poznato njesu ni braća R.. Tog dana, kao ni prethodnih, nije rukovao vatrenim oružjem, niti dolazio u dodir sa bilo kakvim hemijskim materijama, farbom ili slično, niti se sretao sa optuženim R., osim sa njegovim bratom R. 2, i to onda u cvjećari. Pojasnio je i da je sa njim, tokom prepirke sa V., bio R. R. 1, a ne optuženi R. R.. Takođe, kada je bio u P., nije ga telefonom pozvao R., već je vjerovatno pogrešno notirano ono što je rekao.</span>
</p>
<p class="p2"></p>
<p class="p2">
<span>Na glavnom pretresu pred ovim vijećem optuženi je, u odnosu na več rečeno, dodao da se družio sa V. Ž., ali se nije mogao sjetiti da li se tog dana vidio ili čuo sa njim. Posjedovao je vozilo “G.” crvene boje, ali ne u vrijeme predmetnih dešavanja, već kasnije. Vozilo je potom prodao, ali se i danas vodi na njegovo ime. Nikada nije sjedio u kući R. sa R. R. 2, sa kojim se inače dužio, i V. Ž., i pričao o predmetnom događaju, niti je o tome razgovarao sa R. R..  </span>
</p>
<p class="p2"></p>
<p class="p2">
<span>U završnoj riječi optuženi su lično, i preko svojih branilaca, predložili da sud donese oslobađajuću presudu, smatrajući da name dokaza da su izvršili krivično djelo za koje se terete.</span>
</p>
<p class="p2"></p>
<p class="p2">
<span>Sud je na glavnom pretresu izveo sljedeće dokaze: na saglastan predlog stranaka pročitao iskaze svjedoka oštećenih V. G. i V. M. i svjedoka, Č. B., R. M. 1, R. R. 2, R. M. 2, R. R. 1, Ž. M., J. V. i S. D.; pročitao dopis JZU Opšta bolnica Nikšić, br.4951-2, od 22.09.2011.godine sa dva izvještaja ljekara specijaliste od 16.09.2011.godine; pročitao dopis Ministarstva unutrašnjih poslova Područna jedinica Nikšić br.03/2 broj 233-796, od 27.09.2011.godine; pročitao zapisnik o uviđaju istražnog sudije ovog suda Kri.br.453/0 od 10.12.2000.godine i službenu zabilješku Centra bezbjednosti Nikšić  Ku.br.1178 od 11.12.2000.godine; pročitao službenu zabilješku od 30.09.2008.godine; pročitao dopis Uprave policije Područna jedinica Nikšić od 30.09.2009.godine; na saglasan predlog stranaka pročitao izvještaj o vještačenju parafinskih rukavica br. 2565/00 skinutih sa šaka V. G., V. M. i R. R., izvještaj o vještačenju “parafinskih rukavica” broj 2566 skinutih sa šaka T. I., izvještaj o utvrdjivanju daljine pucanja br.2592/00 i izjašnjenja sudskog vještaka hemijske struke I. A. sa glavnog pretresa, izvještaj o balističkom vještačenju br.2520/00 i izjašnjenje vještaka balističke struke B. B. sa glavnog pretresa, nalaz i mišljenje sudskog vještaka medicinske struke prof.dr D. Č. i njenog izjašnjenje sa glavnog pretresa i izvještaj o biološkom vještačenju broj 2548/00; pročitao medicinsku dokumentacije na ime oštećenih V. G. i V. M.; izvršio uvid u skicu lica mjesta, fotodokumentaciju br.725/00 MUP-a RCG CB Nikšić i rješenje o lišenju slobode optuženog R. R. br. 903 od 10.12.2000. godine; pročitao zapisnik o rekonstrukciji od 15.02.2013. godine sa fotodokumentacijom br. 149/13 i izvod iz kaznene evidencije za optužene.</span>
</p>
<p class="p2"></p>
<p class="p2">
<span class="s2">Oštećeni V. G.</span><span> je pred istražnim sudijom naveo da je u februaru 2000.godine, u N.,  iz automatske puške pucao na R. R.  i da je zbog toga osuđen na kaznu zatvora od četiri godine. Odmah nakon puštanja na slobodu, tačnije krajem septembra iste godine, vozilom je ispred njegove kuće naišao R. R., zaustavio se i jako pustio neku guslarsku muziku, i samo ga gledao. Svu trojicu braće R. poznaje, a u tom periodu,  pa sve do 10. decembra iste godine, po N. se često sretao sa R. i R. 1, kao i sa R. 1 suprugom. Najčešće bi to bilo dok bi se mimoilazili vozilima, kada bi se pogledali, a čak su mu jednom prilikom iz vozila mahnuli u znak pozdrava, što je protumačio kao provokaciju, na koju nije odgovarao. Od braće R. nikada nije čuo bilo kakve otvorene prijetnje, ali se od njih plašio i znao je da  će prije ili kasnije pucati na njega,  što je svakodnevno i očekivao. I pored toga,  on je svakodnevno izlazio u grad,  ali nikada sam, već u društvu 10-15 drugova "kvartaša". Dobar drug braće R. je T. I., koji je  prisustvovao konfliktu izmedju njega i R. R. u februaru 2000.godine. Jednom prilikom, nakon njegovog puštanja na slobodu, T. mu je prišao  blizu, pokazujući mu da kod sebe ima pištolj i pritom se smijući. Tom prilikom ga je uporno gledao, ali mu nije prijetio. Ni od koga nikada nije dobijao prijetnje putem  telefona,  niti je  u nezboru ili konfliktu  sa bilo kim u N., osim sa braćom R.. Ranije je imao konflikt sa izvjesnim K. D., ali se sa istim izmirio. Kritične večeri, u ranim večernjim časovima, pored njegove kuće naišao je V. M., inače njegov drug, rekavši mu da je krenuo do grada. Kazao mu je da ga sačeka, nakon čega su se obojica pješke uputili u pravcu grada. V. je išao ispred njega desnom stranom trotoara, a on bliže kolovozu. Nakon što su prešli pola kilometra, koliko se sjeća ulicom ..., prošli su jednu raskrsnicu sa čije lijeve strane se nalazi neka mala kafana. U jednom trenutku začuo je naglo kretanje vozila koje je izlazilo iz raskrsnice iza njih, a pošto se okrenuo primijetio je vozilo marke "G." crvene boje koje im se približava, a zatim usporava kretanje, prolazeći pored njih na nekih pet-šest metara. Na mjestu suvozača je vidio R. R., a iza njega T. I.. Lice koje je sjedjelo na mjesto vozača i lice  koje je sjedjelo iza njega, nije poznavao, mada ih nije ni dobro vidio, ali je onu dvojicu prepoznao, jer su im  prozori na vratima bili spušteni, dok su im ruke bile izbačene van vozila, i na pištoljima su držali neke kese, nakon čega je otpočela pucnjava. Bilo je mnogo pucnjeva, a pogodjen je sa tri metka, i to sa dva u predjelu lijeve, a jednim u predjelu desne noge, mada od straha nije ni osjetio trenutak kada je pogodjen. Pobjegli su u neku od obližnjih kuća sa desne strane, gledano iz pravca njihovog kretanja. Siguran je da su lica koja su pucala u njih dvojicu R. R. i T. I., mada se ne sjeća u šta su bili obučeni.</span>
</p>
<p class="p2"></p>
<p class="p2">
<span>Na ranijem glavnom pretresu oštećeni je naveo da je u vrijeme predmetnih dešavanja imao neke probleme sa optuženima, pa je zbog toga pomislio da su njih dvojica pucali iz vozila, medjutim kako je bio mrak, tvrdi da nijesu u pitanju oni, već neka druga lica, ali ni danas ne zna koja. Vidio je samo pištolje i da neka lica, sa prednjeg i zadnjeg sjedišta, iz kola crvene boje, pucaju na njega i V. kroz otvorene prozore. U to vrijeme je bio u konfliktu sa više lica u N., pa prije misli da je neko od tih lica pucao. U to vrijeme bi okrivio optužene da su pucali na njega i V., pa čak i da je bio u pitanju neko drugi, iako nikada ranije nije imao konflikt sa optuženim R. R., ali jeste sa njegovim bratom R. R. 1, na kojeg je pucao i zbog čega je osuđen na četiri godine zatvora. T. I. je označio kao lice koje je pucalo na njega, iz razloga što su njih dvojica bili nerazdvojni.Nakon predmetnog događaja, sa V. M. nije razgovarao o istom, a R. R. poznaje od 1997.godine. </span>
</p>
<p class="p2"></p>
<p class="p2">
<span>Na glavnom pretresu pred ovim vijećem oštećeni je naveo da se poslije toliko godina slabo sjeća događaja, a jedino zna da je imao konflikt sa nekim od braće R., misli da je u pitanju bio najstariji od braće. Tog R. je ranio i bio je u zatvoru. Kad je izašao iz istrage, nije prošlo mnogo vremena, na njega je neko pucao, i tada je mislio da su oni, ali ipak nijesu bili. </span>
</p>
<p class="p2"></p>
<p class="p2">
<span>Nakon što su mu pročitani raniji iskazi, oštećeni je izjavio da je tačno ono što je rekao na ranijem glavnom pretresu i pojasnio je da  je pravosnažno osudjen zbog toga što je pucao na R. R. 1, brata R. R., a to je bilo prije predmetnih dešavanja. Prethodno se sa R. 1 posvađao ispred svoje kuće, ali se ne sjeća razloga. U vrijeme predmetnog dogadjaja, poznavao je braću R., R., R.1 i R2, ali samo iz vidjenja, njesu se javljali i družili. Svi oni liče jedan na drugoga, i tada su mu sva trojica bili praktično isti. Sa R. nije imao nikakav sukob ili svađu. Iz viđenja zna i T. I., i sa njim nije imao sukoba, a poznaje  i V. S., to mu je bila drugarica, a ne sjeća se da li je ista bila u vezi sa nekim, i o njoj nije razgovarao sa T.. </span>
</p>
<p class="p2"></p>
<p class="p2">
<span class="s2">Oštećeni V. M.</span><span> je pred istražnim sudijom naveo da je kritičnog dana, u večernjim časovima  krenuo iz svoje kuće prema gradu. Na putu je naišao na V. G., koji je stajao na kapiji svoje kuće i ponudio mu da zajedno odu do grada, što je on prihvatio, iako se sa istim ne druži. On je išao naprijed, a V. iza njega, da bi na nekih 200 do 300 metara od kuće V., odjedanput naišlo vozilo marke "G.", crvene boje, pa kada je došlo naspram njih dvojice, otpočela je pucnjava, koja je njemu djelovala kao rafalna. Kako je išao ispred V.,  okrenuo se u lijevu stranu i pored sebe vidio predmetno vozilo koje je lagano prolazilo pored njih nekoliko metara. Prozor na vratima suvozača i na zadnjim desnim vratima bio je spušten, pa je tako uočio dva lica sa ispruženim rukama prema vani i pištoljima u pravcu njih dvojice i misli da su obojica držali pištolje u obije ruke izvan vozila. Na mjestu suvozača je bio R. R., a iza njega T. I., u šta je u potpunosti siguran. Od pucnjave je osjetio bol u butnom dijelu lijeve i u potkoljenici desne noge. R. R. je vidio jednom prilikom ispred diskoteke, ali nakon toga sa istim nije ostvario nikakav kontakt, dok T. zna iz vidjenja dok je ovaj vozio taksi kombi po N.. Sa istima nikada nije imao problema, čak je mišljenja da ga oni i ne poznaju. Pretpostavlja da su pucali na V., zbog nekog ranijeg medjusobnog obračuna, a poznat mu je dogadjaj od februara 2000.godine, koji se desio izmedju V. i braće R.. Nije se mogao izjasniti da li su  kritičnom prilikom na rukama imali bilo kakvu zaštitu, jer na to nije obraćao pažnju, a koliko se sjeća, R. je bio u nekoj svijetloj jakni. U bolnici je zadržan dva dana na hirurškom odjeljenju, kada mu je, u ledjnom dijelu jakne, pronadjen jedan projektil koji je bio spljošten. </span>
</p>
<p class="p2"></p>
<p class="p2">
<span>Na ranijem glavnom pretresu pojasnio je da je prozor od vrata suvozača bio otvoren, i tada je prepoznao R. R. kao lice koje je sjedjelo na mjestu suvozača i pucalo na njih, držeći objema rukama pištolj uperen u njihovom pravcu, ali nije moga da kaže koliko je hitaca ispalio. To je mogao da vidi jasno, jer je vozilo u tom trenutku bilo udaljeno jedan metar. Ranije je dozvoljavao mogućnost da je R. bio u društvu sa T., ali sad je u potpunosti siguran da je pucao samo R.. Čitav događaj je trajao nekih 10-15 sekundi, a u vozilu su bila dvojica mladića, a ne sjeća se da li je bio još neko. Odmah nakon pucnjave V. mu je rekao da su na njih pucali R. i T.. U momentu pucnjave bio je mrak, ulica koja je prava i nema trotoara, nije bila osvijetljena, ali se u njenoj blizini nalazi kafić i kuća koji su je osvjetljavali. Braću R. poznaje samo iz vidjenja, a u pucnjavi je zadobio dvije povrede, dok je treći metak ostao u njegovoj jakni, i od istog nije zadobio povrede.</span>
</p>
<p class="p2"></p>
<p class="p2">
<span>U pogledu razlika u kazivanju u odnosu na raniji iskaz, pojasnio je da je u istrazi rekao da je u vozilu sa R. bio i T., ali ni tada u to nije bio siguran, zbog čega to i nije ponovio na glavnom pretresu, kao što nije siguran ni da li je R. tom prilikom bio u majici, jakni ili dukserici, iako je pred istražnim sudijom naveo da je u pitanju jakna svijetle boje. </span>
</p>
<p class="p2"></p>
<p class="p2">
<span>Na glavnom pretresu pred ovim vijećem oštećeni je naveo da se poslije 10-12 godina ne može sjetiti okolnosti predmetnog događaja, osim da se dogadjaj desio negdje pred mrak i da ga je nešto zapeklo, a ranije se izjašnjavao o svim okolnostima koje su mu poznate. Pošto su pročitani iskazi iz istrage i sa ranijeg glavnog pretresa, oštećeni je naveo da jedino može da potvrdi da je tada pucano na njega i sjeća se neke ruke proturene kroz prozor, ali nije mogao da se izjasni ko je bilo lice koje je pucalo, da li je to bio R. R. ili T. I., ili su bila obojica.Naveo je i da se sjeća da je davao iskaz pred istražnim sudijom i kasnije na glavnom pretresu, i  tada govorio ono što mu je poznato o predmetnom događaju, ali sada ne može da potvrdi ni da li se događaj odigrao onako kako je rekao u istrazi, ili onako kako je izjavio na glavnom  pretresu. U vrijeme predmetnog događaja znao je iz vidjenja braću R. i imena svakog od njih, odnosno da su to R., R.1 i R.2. Svi oni su slični, ali sa njima nikada nije imao direktan kontakt, niti su kad sjedjeli u društvu. Jeste ranije rekao da je pucao R., ali se moglo desiti da ga je zamijenio i sa nekim od njegove braće, obzirom na njihove sličnosti i okolnosti pod kojim se događaj desio.</span>
</p>
<p class="p2"></p>
<p class="p2">
<span class="s2">Svjedok Č. B.</span><span> je naveo da je 1999.godine radio kao inspektor u tadašnjem Centru bezbjednosti Nikšić, i poznaje R. R. i T. I., iz grada i kroz posao, dok je radio u policiji. Zbog proteka vremena, jedino čega se sjeća je da je kao inspektor učestvovao u predkrivičnom postupku povodom ranjavanja V. G., a ne može da se sjeti da li je u tom predmetu kao oštećeni obuhvaćen i V. M.. Objasnio je da je kad je rekao da optužene zna kroz posao, mislio je na predmetni dogadjaj, a R. zna i iz još jednog dogadjaja, za koji ne zna da li je bio prije ili nakon predmetnog, kada je V. pucao na R. brata, i tom prilikom ranio i njihovu majku. Ne zna kad su optuženi uhapšeni, a poznaje svu trojicu braću R. i isti se fizički liče među sobom, kao što se inače braća liče. Dolazio je u direktan kontakt sa svom trojicom, prilikom razgovora u policiji, pa i ako liče jedan na drugog, nije mu se moglo desiti da ih zamijeni, jer je mogao da uoči razlike, i znao je ko je ko.</span>
</p>
<p class="p2"></p>
<p class="p2">
<span>Nakon što je svjedoku predočeno rješenje Centra bezbjednosti Nikšić, br.903 od 10.12.2000.godine, na ime optuženog R. R., isti je pojasnio da je tekst pisan plavom hemijskom olovkom u rješenju lično pisao, jer je prepoznao svoj rukopis, a i potpis na kraju rješenja je njegov. Tekst pisan crnom hemijskom olovkom u rješenju je pisao neko drugi. U rješenju je sadržano ime lica koje se lišava slobode, njegovi lični podaci, kao i datum i vrijeme kada je lice lišeno slobode, dok je u obrazloženju rješenja navedeno da je R. priveden u službene prostorije u 18,00 časova, kada je upoznat o razlozima lišenja slobode.Ne može da se izjasni da li je isti priveden baš u 18,00 časova i neposredno nakon toga lišen slobode, ili nešto ranije. </span>
</p>
<p class="p2"></p>
<p class="p2">
<span class="s2">Svjedok R. M.1</span><span> je naveo da mu je R. sin, a dana kad je uhapšen povodom predmetnih dešavanja, se dobro sjeća jer je u porodičnoj kući u N., u naselju Ž., više sati igrao karte sa tastom Ž. V., šurom Ž. M. i suprugom M. R.. Ne sjeća se koliko je bilo sati kad je policija došla, ali se sjeća da se on bunio zašto vode R. i da su mu specijalci rekli da ga vode samo na razgovor. Za vrijeme dok su igrali karte, a  prije toga, R. nigdje nije izlazio iz kuće, a ne zna gdje su bili R.1 i R.2. Zakleo se u tri sina i unučad da govori istinu. R.1 živi 50 matara od njega i  pretpostavlja da je bio kod kuće, a gdje je bio R.2, ne može se sjetiti. Pred njim niko, pa ni njegovi sinovi, nijesu komentarisali ko je lice koje je pucalo u događaju zbog kojeg je R. uhapšen. Ne sjeća se koje je auto imao 2000.godine, ali zna da je imao “m.” i “g.”, ali su ta auta bila bijele boje, a koristili su ih i njegovi sinovi, iako su imali i svoja vozila, obzirom da drže cvjećare, pa se dešavalo da se oni posluže njegovim, a on njihovim vozilima. Ne sjeća se da su on i njegovi sinovi imali “g.” crvene boje. V. Ž. je učio sa R.2 i njih dvojica su se družili tokom srednje škole, a kasnije, koliko zna, nijesu. R.2 se družio I sa T. I., a ne poznaje V. G. i V. M.. Sinovi su mu u dobrim međusobnim odnosima.</span>
</p>
<p class="p2"></p>
<p class="p2">
<span class="s2">Svjedok R. R.2</span><span> je naveo da može da se zakune u sve na svijetu da njegov brat R. nije pucao na V. G. i V. M., već da je u to vrijeme bio kući sa njihovom majkom, ocem i bratom R.1, a što su mu svi oni saopštili kasnije. Ne zna ko je pucao na njih, a on se ne može sjetiti gdje je bio u to vrijeme, ali misli da mu je neko javio poslije pola sata da mu je brat uhapšen. T. I. poznaje, jer su zajedno išli u školu i družili se, ali se ne može sjetiti da li su se družili u vrijeme predmetnog događaja. U posljednjih  sedam-osam godina ne druže intezivno, mada se nijesu ništa svađali. V. Ž. takodje poznaje iz škole i sa njim se družio dok su išli u školu, a poslije su bili »zdravo za zdravo«. U vrijeme predmetnih dešavanja nije poznavao V. G. i V. M., mada zna da je V. ranije negdje pucao na njegovog brata R.1, ali nakon toga niko od njihove porodice sa njim nije imao nikakvu svadju. Nikada nije R. rekao da zna ko je pucao na V. i V., niti da je on bio taj, odnosno da je u društvu V. Ž. i T. I. pucao na njih. Tokom 2000.godine nije imao svoje vozilo, a njegova porodica jeste imala vozilo, čiji je vlasnik njihov otac, koje je koristila za posao, jer drže cvjećaru u N., ali se ne može sjetiti koji tip. Nikada nije saslušavan kao svjedok, niti ga je ko pozivao u tom svojstvu, a on nije samoinicijativno išao u policiju ili sud, jer je znao da je R. „prav, zdrav“ i smatrao je da neće biti osuđen. Još uvijek sa R.1 i R. drži cvjećare u N., ali sa R. nije u dobrim odnosima, iz ličnih razloga koji se ne odnose na predmetno djelo koje se R. stavlja na teret.</span>
</p>
<p class="p2"></p>
<p class="p2">
<span class="s2">Svjedok R. M.2</span><span> je navela da je u vrijeme kada se desila predmetna pucnjava, njen sin R. R. bio kod kuće, zajedno sa njom, njenim mužem M.1, njenim ocem V. i bratom M. i njenim sinom R.1 i da on na pravdi Boga odgovara za djelo koje nije izvršio, a da je to istina može se zakleti u sva tri sina, šestoro unučadi i u Manastir Ostrog. Tog dana je policija došla kod njih kući i R. lišila slobode, a prethodno su sjedjeli i igrali karte i to od 16-17 časova, a misli da je policija došla negdje oko 17-18 časova. Policajci su na njeno pitanje zašto ga hapse, samo rekli da ga vode na informativni razgovor.  Njen sin R.2 nije bio tada kod kuće, ali se ne sjeća gdje je bio. Tokom 2000. godine su u N. držali cvjećare i to je bio porodični posao. U njihovoj kući se pričalo da je R. na pravdi boga uhapšen i osudjen, ali ona ne zna dali se pričalo ko je to uradio, niti je R. pred njom pominjao da zna ko je pucao. T. I. poznaje, jer je zajedno učio školu sa R.2, a poslije škole su se slabo družili. I V. Ž. je učio sa R.2, i družili su se tokom škole, a kasnije ne. Ne poznaje V. G. i V. M., iz priče je čula za njih, a V. je, prije nekih 15 godina, sa “kvartašima” pucao na njihovu cvećaru i tada su nju i R.1 ranili. Ne sjeća se koje su auto imali u tom periodu, jer su dosta vozila promijenili, ali, koliko zna, nikad nijesu imali “G.”, a njen sin R.1 sada ima “G.”. </span>
</p>
<p class="p2"></p>
<p class="p2">
<span class="s2">Svjedok R. R.1</span><span> je naveo da je kritčnog dana bio u N., u naselju Ž., sa bratom R., ujakom M. Ž., djedom Ž. V. i roditeljima. Čitav dan su bili kod kuće, igrali karte i roštljali, R. nigdje nije izlazio iz kuće,kada je oko 17-18 časova došla policija I uhapsila ga. Ne zna gdje je tog dana bio R.2, a čini mu se da je u jutarnjim časovima bio u kući, a za kasnije ne zna. Ne bi se sjetio ni za R. da ga tog dana policija nije uhapsila, zbog neke pucnjave u N. a na V. G. i još jednog momka. Sjeća se jer je bio u zavadi sa V., koji ga je ranio iz pištolja, u jednom događaju prije R. hapšenja. Ne sjeća se koje vozilo su imali u to vrijeme, jer su ih dosta promijenili. T. I. zna iz škole, i stariji je od njega, a sa njim se nije družio, a koliko zna, ni njegova braća se nijesu posebno družila sa njim. Poznaje i V. Ž., koji je ponekad dolazio kod njih kući sa R.2, dok su pohadjali srednju školu. U njegovom prisustvu niko od porodice nije pričao o tome ko je pucao na ona dva momka, osim što su komentarisali da je R. prav, zdrav završio u zatvoru. Ne zna koje pucao na oštećene, a zna da R. sigurno nije.	</span>
</p>
<p class="p2"></p>
<p class="p2">
<span class="s2">Svjedok Ž. M.</span><span> je naveo da živi u S., a tog dana je došao da posjeti sestru M.2 i zeta M.1 u N., jer se sa sestrom ne gleda često, pa uobičava da dođe i ostane u posjeti dan-dva. Došao je oko 08,00 časova izjutra i čitav dan bio u porodičnoj kući R., sa sestrom, zetom M., R. R. i njegovim starijim bratom R.1, gdje su igrali karte i pravili roštilj. R. nije izlazio nigdje iz kuće za to vrijeme, da bi, negdje oko 17-18 časova, došli policajci i istog uhapsili, a ne sjeća se da li su rekli zbog čega. Ne sjeća se da li je toga dana R.2, mlađi brat R., bio kući, niti zna gdje je bio. </span>
</p>
<p class="p2"></p>
<p class="p2">
<span class="s2">Svjedok J. V.</span><span> je navela da se slabo sjeća detalja predmetnog dogadjaja, osim da je u popodnevnim časovima, u ulici u kojoj stanuje, začula neke pucnjeve koji su dopirali spolja, nakon čega  je začula  kucanje na vratima, pa kako je bila sama sa ćerkom, odlučila je da ne otvara. Ne može se precizno izjasniti koliko je bilo sati, ali je svakako već bio pao mrak. Nije joj poznato da li se nakon kucanja, ispred vrata nalazilo jedno ili više lica, ali je čula neku priču. </span>
</p>
<p class="p2"></p>
<p class="p2">
<span class="s2">Svjedok S. D.</span><span> je naveo da je tokom 2000.godine bio načelnik Opšteg kriminaliteta i krvnih delikata u Centru bezbjednosti Nikšić. Obzirom na protek vremena ne može se sjetiti detalja predmetnog dogadjaja,ali stoji iza sadržine svake službene zabilješke ili bilo kojeg akta koji je potpisao u vezi sa istim. Ne može se sjetiti ni da li je vršen pretres ili kriminalistički pregled vozila marke "G.", ali ukoliko takvog zapisnika u spisima predmeta nema, onda sigurno nije vršen. Prisustvovao je uviđaju koji je izvršio istražni sudija, ali ni to ne može sa sigurnošću da tvrdi. Ne sjeća se da li je izdao i potpisao nalog za hapšenje, odnosno privodjenje radi razgovora R. R., niti da li je obavljao razgovor sa istim, a ne isključuje tu mogućnost. Ne sjeća se gdje je pronadjen optuženi R., niti u koje vrijeme je priveden u službene prostorije i ko mu je uzimao podatke. Poznaje braću R. i isti su manje više iste konstitucije, ali ih on apsolutno dobro međusobno razlikuje. Sjeća se da je bilo nekih međusobnih obračuna izmedju oštećenog V. sa jedne strane  i braće R. sa druge  strane, ali se detalja ne sjeća.</span>
</p>
<p class="p2"></p>
<p class="p2">
<span class="s2">Iz zapisnika o uviđaju i službene zabilješke</span><span> CB Nikšić, Ku.br.1178 od 11.12.2000.godine, proizilazi da je dana 10.12.2000. godine, oko 18,30 časova, dežurna služba CB Niksić obavijestila dežurnog istražnog sudiju da je u Nikšiću, u Ulici ..., upotrebom vatrenog oružja, došlo do povređivanja V. G. i V. M., od strane nepoznatih lica,  a da je oko 18,00 časova iz vozila marke "G.“, tamno crvene boje, jedno ili više lica pucalo na V. G. i V. M., dok su se kretali ulicom kao pješaci u pravcu grada. Lice mjesta je u pomenutoj ulici i to gledano od pravca grada izmedju sa lijeve strane kuće, vlasnistvo M. B. i sa desne strane kafe bara "K. E.", a u neposrednoj blizini raskrsnice ove ulice sa Ulicom .... Navedena ulica nema ulične rasvejete, pa je uvidjaj vršen uz pomoć reflektora i baterijskih lampi. Kolovozni zastor je asfaltni i ulica nema izgradjene trotoare za kretanje pješaka već se za takvo kretanje koristi zemljište izmedju kraja asfalta i ograda privatnih kuća. Od materijalnih tragova zatečene su tri pištoljske čaure, i to dvije kalibra 7,65 mm i jedna kalibra 7,62 mm, koja je u uviđajnoj dokumentaciji označena br.1 i pronadjena na asfaltnoj podlozi navedne ulice, na udaljenosti od 2,40 metara od desne ivice kolovoza, gledano od pravca grada prema Ulici ..., dok je druga čaura, označena brojem 2, kalibra 7,65 mm, pronadjena na kolovoznom zastoru, gledano naprijed ulijevo i to na odstojanju od 11,40 metara od prve čaure i 3,60 metara od kapije kuće br..., vlasništvo M. B., a treća, takođe kalibra 7,65 mm, u dvorištu pomenute kuće, i to na samoj ulaznoj kapiji, i označena brojem 3. Daljom pretragom bliže okoline lica mjesta kod kuće vlasništvo J. P., koja se nalazi u dvorišnom dijelu ulice lijevo, gledano od pravca centra grada a na udaljenosti 36,30 metara od lijeve strane Ulice ..., pronadjeni su tragovi krvi i to ispred ulaza u ovu kuću označeni brojem 4. Tragovi nalik na krv pronadjeni su iza desnog ćoska navedene kuće u vidu nekoliko kapljica. U službenoj zabilješci konstatovano je i da je V. G. zadobio prosterlinu lijeve potkoljenice i ustrelinu desnog stopala u predjelu malog prsta, dok je V. M. zadobio prostrelinu desne potkoljenice  i ustrelinu u predjelu lijevog kuka. Sve naprijed navedeno prikazano je na skici lica mjesta i fotodokumentaciju broj 724/2000, koje predstavljaju sastavni dio zapisnika o uviđaju.</span>
</p>
<p class="p2"></p>
<p class="p2">
<span class="s2">Iz izvještaja o biološkom vještačenju</span><span> broj 2548/00 proizilazi da su Centru za kriminalističku tehniku dostavljeni radi vještačenja:trag izuzet sa lica mjesta prilikom uviđaja sa trotoara ispred ulaznih vrata kuće J. P.,obilježen br.4,na bijeloj papirnoj maramici na kojoj se vidi jedna mrlja u vidu kapi nepravilnog oblika i veličine, mrko crvene boje nalik na krv i trag izuzet sa lica mjesta prilikom vršenja uvidjaja sa zemlje obilježen br.5 na bijeloj papirnoj maramici,na kojoj se vidi jedna razvučena mrlja nepravilnog oblika i veličine,mrko crvene boje nalik na krv.Primjenom benzidinske probe i luminolske reakcije,na opisanim tragovima dobijen je pozitivan rezultat na prisustvo krvi,koji tragovi potiču od krvi ljudskog porijekla i pripada najvjerovatnije "O" krvnoj grupi.</span>
</p>
<p class="p2"></p>
<p class="p2">
<span class="s2">Iz izvještaja o vještačenju parafinskih rukavica </span><span>broj 2565/00 proizilazi da na "parafinskim rukavicama" skinutim sa šaka V. G., V. M. i R. R. nije dokazano prisustvo nitratnih čestica. </span>
</p>
<p class="p2"></p>
<p class="p2">
<span class="s2">Iz izvještaja o vještačenju</span><span> broj 2566/00 proizilazi da je na "parafinskim rukavicama" skinutim sa šaka T. I., na osnovu izvršenog difenilaminskog testa, dokazano prisustvo nitratnih čestica u rasporedu i koncentraciji kako je prikazano na skici, koja je sastavni dio izvještaja (na dlanu i nadlanici desne i lijeve šake). </span>
</p>
<p class="p2"></p>
<p class="p2">
<span class="s2">Iz izvještaja o vještačenju</span><span> broj 2592/00 proizilazi da su Centru za kriminalističku tehniku na vještačenje dostavljene pantalone i patika, vlasništvo V. G. i farmerice, vlasništvo V. M.. Makroskopskim pregledom pantalona crne boje, marke "L.", veličine 54, primjećuju se, sa njihove prednje strane, na lijevoj nogavici, dva oštećenja veličine 1 cm i 0,7 cm. Njihova vertikalna rastojanja od donjeg kraja nogavice iznose 16 i 12 cm, a jihova horizontalna rastojanja od unutrašnjeg šava ove nogavice su 0 cm i 6 cm. Sa zadnje strane navedenih pantalona na lijevoj nogavici se nalaze dva oštećenja veličine 2,5cm i 0,6cm. Njihova vertikalna rastojanja od donjeg kraja nogavice iznose 16 i 13 cm, a njihova horizontalana rastojanja od spoljašnjeg šava navedene nogavice iznose 17 i 21 cm. Makroskopskim pregledom desne patike, marke "N.", veličine 43, svijetlo sive boje, primjećuje se oštećenje veličine 0,8 cm, koje se nalazi 8 cm od prednjeg kraja patike i 0,5 cm od spoljnjeg desnog kraja patike. Makroskopskim pregledom farmerica crne boje, marke "J. J.", primjećuju se, sa njihove prednje strane, na desnoj nogavici, dva oštećenja veličine 14 cm x 2,5 cm i 0,7 cm, koja se nalaze 66 cm i 17 cm vertikalno od donjeg kraja nogavice i 9,5 cm i 8,5 cm horizontalno od desnog šava desne nogavice. Sa zadnje strane farmerica, na njihovoj desnoj nogavici, nalazi se oštećenje veličine 1 cm, koje je udaljeno 81,5 cm vertikalno od donjeg kraja nogavice i 15,5 cm horizontalno od desnog kraja desne nogavice. Takodje, sa zadnje strane farmerica, na njihovoj lijevoj nogavici, uočava se oštećenje veličine 0,7cm, udaljeno 26,5cm vertikalno od donjeg kraja nogavice i 18 cm horizontalno od lijevog šava lijeve nogavice. Površine oko pomenutih oštećenja podvrgnute su difenilaminskom testu i na površinama svih navedenih oštećenja nije dokazano prisustvo barutnih čestica, odnosno ukoliko su oštećenja, ili neka od njih, na pantalonama i patici V. G. i farmericama V. M., nastala od projektila iz vatrenog oružja, tada su usta cijevi bila na rastojanju većem od 90 cm do istih.</span>
</p>
<p class="p2"></p>
<p class="p2">
<span class="s2">Sudski vještak hemijske struke, I. A.</span><span>, je na glavnom pretresu ostao pri naprijed citiranim izvještajima i pojasnio da difenilaminiskim testom tkz. “parafinske rukavice” pokazuje se prisustvo nitratnih čestica koje nastaju sagorijevanjem baruta kod ispaljivanja metka iz vatrenog oružja. Medjutim, iste se mogu naći u širokom spektru jedinjenja koje se sreću u svakodnevnom životu, kao što su razne boje i lakovi, neki kozmetički preparati, vještačka azotna djubriva i drugo, dok barut iz petardi sadrži takodje nitrate koji daju umnogome slično, ako ne istu reakciju kao i nitrati nastali sagorijevanjem baruta kod ispaljenja vatrenog oružja. Pomenute čestice najviše i uglavnom se zadržavaju na nadlanici, i to na kažiprstu i palcu i dijelu izmedju kažiprsta i palca, koje se stručno naziva kožni nabor. Medjutim, kako nitratne čestice imaju malu specifičnu težinu, usljed toga i malu kinetičku energiju, te ne prijanjaju jakim silama za šake lica koje vrši to opaljenje,  što znači da se iste trenjem šake o šaku, šaka o odjeću ili neki drugi predmet, mogu pomjeriti s mjesta na mjesto ili čak i ukloniti. Nitratne čestice su i trajne, ne raspadaju se same po sebi, medjutim u velikoj mjeri do u potupnosti su rastvorljive u vodi, te se pranjem vodom ili nekim fizčkim putem mogu ukloniti. Ukoliko je vatreno oružje - pištolj obmotan najlonskom kesom, nitratne čestice bi se zadržale po površini unutrašnjosti te kese, medjutim kasnijim kontaktom šakama sa tom kesom, šake bi mogle da se kontaminiraju nitratnim česticama jer bi ih u takvom slučaju na najlonskoj kesi bilo u velikim količinama.</span>
</p>
<p class="p2"></p>
<p class="p2">
<span>I</span><span class="s2">z izvještaja o balističkom vještačenju</span><span> broj 2520/00 proizilazi da su se Centru za kriminalističku tehniku dostavljene tri čaure i to jedna sa oznakom na dnu 11-56 i dvije sa oznakom na dnu PPU (ćirilicom) 82-7,65. Prva čaura je kalibra 7,62 mm (TT) i ispaljena je iz pištolja odgovarajućeg kalibra, dok su ostale dvije kalibra 7,65 i ispaljene su iz istog vatrenog oružja, odnosno pištolja odgovarajućeg kalibra.</span>
</p>
<p class="p2"></p>
<p class="p2">
<span class="s2">Na glavnom pretresu vještak balističar, B. B.</span><span>, je upoznat sa skicom lica mjesta sa koje se vidi da se čaura br.1, kalibra 7,62 mm, nalazi na srednjem dijelu kolovoza Ulice ..., a čaure br.2 i 3, kalibra 7,65 mm, uz ivičnjak kolovoza i van kolovoza, pa je, na osnovu skice, načina izbacivanja čaura iz pištolja nakon ispaljenja, kao i izjava oštećenih da je na njih pucano iz vozila u pokretu, naveo da se može zaključiti da su čaure br.2 i 3 ispaljene sa desne strane vozila, sa mjesta suvozača ili iza suvozača, ako se vozilo kretalo Ulicom ... do raskrsnice sa ulicom ..., dok je čaura br.1 mogla biti ispaljena sa bilo koje pozicije iz vozila, obzirom da se našla na središnjem dijelu kolovoza. To zavisi od položaja uzdužne ose cijevi pištolja u odnosu na asfaltnu podlogu. Prilikom prvog dodira sa podlogom čaura odskače od podloge zavisno od toga o kakvoj se podlozi radi, a kako je podloga asfaltna, moralo je doci do odskoka čaure prilikom njenog kontakta sa podlogom. Ovo važi za čaure br.1 i 2, dok za čauru br.3, koja je van kolovozne trake, može se zaključiti da, ukoliko je podloga travnata, ona se zadržala na mjestu svog kontakta sa tom podlogom. </span>
</p>
<p class="p2"></p>
<p class="p2">
<span class="s2">Iz nalaza i mišljenja vještaka sudske medicine</span><span> datog na zapisniku Kri.br.384/00 od 26.01.2001.godine, na osnovu medicinske dokumentacije o povredama oštećenih V. G. i V. M., poizilazi da je oštećeni V. G. u predmetnom dogadjaju zadobio prostrelinu u predjelu lijeve potkoljenice i ustreline u predjelu desnog stopala, a oštećeni V. M. ranu prostrelinu u predjelu desne potkoljenice i strijelnu ranu u predjelu lijeve butine sa metalnim stranim tijelom. Navedene povrede oštećenih u vrijeme nanošenja kvalifikuju se kao teške tjelesne povrede i iste su nanesene projektilom ispaljenim iz vatrenog oružja. </span>
</p>
<p class="p2"></p>
<p class="p2">
<span>Kako se vještak sudske medicine, dr D. Č., nije mogla izjasniti o smjeru strijelnih kanala, zbog neprecizne medicinske dokumentacije, na ranijem glavnom pretresu omogućeno joj je da izvrši neposredan pregled oštećenih, nakon čega je pojasnila da se kod oštećenog V. G., na zadnjoj strani lijeve potkoljenice u srednjoj trećini, nalazi približno kružan sedefast ožiljak prečnika 8-9 mm, a na prednjoj unutrašnjoj strani lijeve podkoljenice, na nižem nivou od prethodno opisanog, nalazi se drugi manji ožiljak, dok izmedju navedena dva ožiljka, na unutrašnjoj strani lijeve potkoljenice, je jedan diskretan poprečan trakast sedefast ožiljak, dužine oko 3 cm. Na osnovu neposrednog pregleda oštećenog V. i medicinske dokumentacije, može se reći da je smjer strijelnog kanala u predjelu lijeve potkoljenice odpozadi s lijeva prema naprijed desno, odozgo prema dolje. Vještak je pojasnila i da je na zadnjoj unutrašnjoj strani lijeve potkoljenice, u srednjem dijelu, vjerovatno postojalo i strijelno okrznuće koje nije registrovano u medicinskoj dokumentaciji. Usta predmetnog vatrenog oružja prilikom nanošenja povrede u predjelu lijeve potkoljenice nalazila su se iza, iznad i ulijevo od noge V. G.. Nakon pregleda V. M. vještak je ustanovila da na zadnjoj strani potkoljenice, u srednjem dijelu, postoji približno kružan sedefast ožiljak prečnika oko 8-9 mm i drugi na prednjoj strani desne potkoljenice na nižem nivou od opisanog, kao i ožiljak na zadnjoj strani lijeve butine u gornjoj trećini. Oštećeni V. M. je zadobio ustrelinu u predjelu lijeve butine sa metalnim stranim tijelom kao i prostrelinu desne potkoljenice. Smjer strijelnog kanala u predjelu lijeve butine ne se može u potpunosti odrediti, samo se pouzdano može reci da je ulazna rana sa zadnje strane lijeve butine a usta vatrenog oružja su djelovala odpozadi. Prostrelina u predjelu desne potkoljenice ima smjer kanala od nazad prema naprijed, odozgo prema dolje, dok su usta vatrenog oružja bila iza i iznad ulazne rane.</span>
</p>
<p class="p2"></p>
<p class="p2">
<span>Na istom glavnom pretresu, a nakon što je upoznat sa navedenim izjašnjenjem vještaka sudske medicine, vještak balističar, B. B., je naveo da se izjašnjenje vještaka medicinske struke u potpunosti poklapa sa izjavama oštećenih da je na njih pucano u trenutku kada je vozilo bilo iza njihovih leđa. To znači da je balistička putanja projektila kod oštećenog V. G. odpozadi lijevo, ka naprijed desno u donjem dijelu lijeve butine i odozgo na dolje, uz napomenu da je balistička putanja takva da se mora uklopiti sa smjerom strijelnog kanala koji je odredjen od strane vještaka medicinske struke, dok su kod oštećenog V. M. ustrelina i prostrelina takođe nanesene odpozadi.</span>
</p>
<p class="p2"></p>
<p class="p2">
<span>Na glavnom pretresu pred ovim vijećem, vještak balističar je nakon što je upoznat sa skicom lica mjesta i povredama kod oštećenih, izjasnio da su povrede kod oštećenih nastale kada se vozilo iz kojeg se pucalo nalazilo malo ulijevo i pozadi u odnosu na oštećene, odnosno preciznije izmedju mjesta pronalaženja čaura i pozicije gdje su stajali oštećeni prilikom zadobijanja povreda, a što važi za čaure kalibra 7,65 mm, obilježene na skici lica mjesta brojevima 2 i 3. Objasnio je da ukoliko se puca sa mjesta vozača, kroz otvoreni prozor suvozača, čaure bi se našle u unutrašnjosto vozila, a da bi se čaure našle van vozila, morala bi ruka, odosno pištolj, da budu dovoljno van vozila da se čaure ne bi vratile u unutrašnjost istog, kroz otvoreno staklo suvozača. Vještak nije mogao da se izjasni koliko je otvor usta cijevi bio udaljen od oštećenih u trenutku nanošenja povreda.</span>
</p>
<p class="p2"></p>
<p class="p2">
<span>Vještak medicinske struke je na istom glavnom pretresu pojasnila da su se povrede kod V. G. i V. M. nalazile u predjelu nogu, pa su isti svojom lijevom zadnjom stranom bili okrenuti ustima predmetnog vatrenog oružja, dakle ne lijevom, nego lijevom zadnjom stranom, koji zaključak je zasnovan na osnovu medicinske dokumentacije i neposrednog pregleda oštećenih, gdje se npr. kod V. G. jasno može zaključiti da je povreda u predjelu lijeve potkoljenice imala smjer kanala s lijeva u desno, od nazad prema naprijed, odozgo prema dolje, što upravo ukazuje na položaj usta vatrenog oružja. Isključila je mogućnost da su povrede nastale dok su oštećeni bili bočnom lijevom stranom okrenuti ustima predmetnog vatrenog oružja, i navela da su bili okrenuti lijevom zadnjom stranom. Za neke povrede gdje je jasno utvrdjen smjer strijelnog kanala, kao što je prostrelna rana u predjelu lijeve potkoljenice V. G., može se isključiti da je nastala rikošetom, zbog toga što bi projektil nastao rikošetom morao imati smjer odozdo prema gore. Za povrede koje u medicinskoj dokumentaciji nijesu potpuno definisane, npr. povreda desnog stopala V. G., ne može se isključiti takav mehanizam. Takodje, povreda lijeve butine kod V. M. nije u cjelosti medicinski definisana, jer se može registrovati ulazna rana, ali usljed nedostatka rentgenoloških snimaka, ne može se znati na kome nivou se nalazilo metalno strano tijelo, da li na visočijem ili nižem od ulazne rane. Ukoliko je isto na visočijem nivou od ulazne rane, tada se rikošet ne može isključiti, i obrnuto. Što se tiče prostreline u predjelu desne potkoljenice V. M., a obzirom na njen smjer od nazad prema naprijed i odozgo prema dolje, takodje se može isključiti da se radilo o rikošetu.</span>
</p>
<p class="p2"></p>
<p class="p2">
<span class="s2">Iz dopisa JZU Opšta bolnica Nikšić</span><span> br.4951-2, od 22.09.2011.godine, sa dva izvještaja ljekara specijaliste od 16.09.2011. godine proizilazi da je V. M. u bolnicu u Nikšiću primljen dana 10.12.2000.godine, oko 18 časova, zbog povrede vatrenim oružjem, pod brojem protokola 6128, a V. G. istog dana, pod brojem protokola 6129.</span>
</p>
<p class="p2"></p>
<p class="p2">
<span class="s2">Iz dopisa Ministarstva unutrašnjih poslova</span><span> Područna jedinica Nikšić 03/2 broj.233-796, od 27.09.2011.godine, proizilazi da je T. I. posjedovao putničko vozilo marke "V." tip ..., registarskih oznaka ..., oranž boje, koje je bilo registrovano od 24.06.1999. do 24.06.2000.godine i putničko vozilo marke "V." tip ..., registarskih oznaka ..., crvene boje, koje je registrovano na njegovo ime, dana 25.01.2000.godine. Iz dopisa proizilazi i da R. R.1 posjeduje putničko vozilo marke "M." tip ..., registarskih tablica ..., bijele boje, koje je registrovano od 02.12.1996. do 02.12.1997.godine, od 17.08.1998. do 17.08.1999.godine, od 02.12.1999. do 02.12.2000.godine i dalje, a da ne postoje motorna vozila registrovana na ime R. R.2 i R. R..</span>
</p>
<p class="p2"></p>
<p class="p2">
<span>I</span><span class="s2">z rješenja o lišenju slobode R. R.</span><span> br.903 od 10.12.2000.godine poizilazi da je isti lišen slobode 10.12.200.godine u 18,00 časova, dok je u obrazloženju rješenja navedeno da je isti priveden u službene prostorije dana 10.12.2000.godine u 18 časova i tom prilikom upoznat sa razlozima lišenja slobode i svojim pravima, dok je na kraju rješenja, nakon pravne pouke, u rubrici "primio rješenje" stoji potpis R. R. i datum 10.12.2000.godine u 18,00 časova.</span>
</p>
<p class="p2"></p>
<p class="p2">
<span class="s2">Iz sužbene zabilješke</span><span> od 30.09.2008.godine, koja je u prilogu dopisa Uprave policije Područna jedinica Nikšić od istog datuma proizilazi da V. G. posjeduje B RhD+, a V. M. O RhD+ krvnu grupu, a što je konstatovano na osnovu uvida u njihove kartone ličnih karata od strane ovlašćenih službenika policije. </span>
</p>
<p class="p2"></p>
<p class="p2">
<span class="s2">Iz zapisnika o rekonstrukciji</span><span> od 15.02.2013.godine sa fotodokumentacijom br.149/13 proizilazi da je mjesto rekonstrukcije događaja u N., u Ulici ... na potezu kafe bar kluba „E.“ i kuće br... vlasništva M. B.. Uslovi u kojima se ista vrši su takvi da je noć, a ulična rasvjeta je isključena, jedino osvjetljenje dolazi iz okolnih kuća, i to sa kuće br..., ispred koje se nalaze dvije štedne sijalice i kuće preko puta nje, vlasništvo M.. Llice mjesta je od mjesta Ž. udaljeno 5-6 km. </span>
</p>
<p class="p2"></p>
<p class="p2">
<span>Kada se pristupilo rekonstrukciji događaja po kazivanju oštećenog V. M., isti je pokazao mjesto kuda se kretao kada je naišlo vozilo „G.“ iz kojeg je pucano, a koje je naspram kuće br..., vlasništvo M. B., ili na potezu 5-6 metara naprijed prema kapiji pomenute kuće, što nije znao tačno da opredijeli. Oštećeni takođe nije mogao da se izjasni gdje se nalazilo vozilo „G.“, u smislu da li se kretalo sredinom kolovoza, bliže njemu, ili uz lijevu ivicu kolovoza gledano od pravca katoličke crkve prema gradu. Vozilo „G.“ crvene boje je, na oko 1,5 m od oštećenog V. M., prošlo kolovozom od pravca Katoličke crkve u pravcu grada, u kom je na mjestu suvozača sjedio optuženi R. R., a na zadnjem sjedištu iza suvozača, optuženi T. I.. Stakla na vratima suvozača i iza suvozača su spuštena, a optuženi su prilikom prolaska okrenuti licem prema oštećenom sa nagnutim glavama i rukama izbačenim kroz prozor. Prilikom prolaska vozila sredinom kolovoza, može da se konstatuje da se, po zapažanju predsjednika vijeća koji se nalazio na poziciji pored oštećenog, lica koja su se nalazila u vozilu - optuženi teže uočavaju zbog slabe vidljivosti, odnosno, njihova lica se jasno ne vide. Kod pozicije u kojoj se oštećeni nalazi ispred kapije pomenute kuće br..., prilikom prolaska vozila „G.“ sa optuženima, vidljivost je i dalje slaba, s tim što se jasnije vidi lice koje se nalazi na zadnjem sjedištu iza mjesta suvozača (optuženi T.), od lica koje se nalazi na mjestu suvozača (optuženi R.). Nakon što je ugašeno svijetlo na kući br..., pri prolasku vozila „G.“ sa optuženima, vidljivost je najslabija i u vozilu se vide samo siluete, u vidu obrisa lica optuženih.</span>
</p>
<p class="p2"></p>
<p class="p2">
<span>Kad se pristupilo rekonstrukciji događaja po kazivanju oštećenog V. G., isti je  pokazao mjesto kuda se kretao kada je naišlo vozilo „G.“ iz kojeg je pucano na njega, a koje se nalazi na početku kapije kuće br..., dok nije znao da se izjasni o udaljenosti vozila od njega u momentu prolaska istog od pravca katoličke crkve prema gradu, navodeći da misli da nije bilo svijetla na kući br... u tom momentu. Prolaskom vozila „G.“ crvene boje na udaljenosti od oko 3m od ovog oštećenog, uz lijevu ivicu kolovoza, gledano od pravca katoličke crkve, a pri ugašenom osvjetljenju na kući br..., vide se siluete optuženih, s tim što je jasnija silueta lica koje se nalazi na zadnjem sjedištu iza sjedišta suvozača (optuženi T.). Kada je svijetlo na kući upaljeno, i pri prolasku vozila uz lijevu ivicu kolovoza gledano iz pravca katoličke crkve prema gradu, u istom su optuženi uočljiviji nego u prethodnoj situaciji, s tim što se i dalje ne vide jasno njihova lica, a jasnije se vidi optuženi T..</span>
</p>
<p class="p2"></p>
<p class="p2">
<span class="s2">Iz izvoda iz kaznene evidencije</span><span> Područna jedinica Nikšić br.2529 od 09.12.2008.godine proizilazi da su optuženi ranije osuđivani. Naime, optuženi R. R. je osudjivan presudom Osnovnog suda u Nikšiću K.br.210/98 od 20.12.1998.godine, zbog krivičnog djela iz člana 172 st.3 u vezi st.1 KZ RCG, na novčanu kaznu u iznosu od 500 dinara; presudom Osnovnog suda Nikšić K.br.99/97 od 04.04.2000. godine zbog krivičnog djela iz čl.177 st.3 u vezi čl.172 st.1 i 3 KZ RCG, na kaznu zatvora u trajanju od 30 dana uslovno na dvije godine, presudom Osnovnog suda u Herceg Novom K.br.19/99 od 07.11.2001.godine zbog krivičnog djela iz čl.157 st.2 u vezi st.1 KZ RCG u vezi čl.19 KZ SRJ, na kaznu zatvora u trajanju od jedne godine uslovno na 3 godine; presudom Osnovnog suda u Nikšiću K.br. 537/00 od 15.01.2002.godine, zbog krivičnog djela iz člana 37 st.2. u vezi stava 1 KZ RCG, na kaznu zatvora u trajanju od 90 dana uslovno na jednu godinu; presudom Osnovnog suda u Baru K.br.298/01 od 31.05.2002. godine, zbog krivičnog djela iz člana 207 st.3 u vezi st.1 KZ RCG, na kaznu zatvora u trajanju od četiri mjeseca; presudom Osnovnog suda u Nikšiću K.br.435/99 od 20.11.2002.godine, zbog krivičnog djela iz čl.177 st.1  KZ RCG na kaznu zatvora u trajanju od 4 mjeseca uslovno na dvije godine; presudom Osnovnog suda u Nikšiću K.br.179/00 od 21.12.2004.godine, zbog krivičnog djela iz člana 195 st.1 KZ RCG, na kaznu zatvora u trajanju od 40 dana; i presudom Osnovnog suda u Nikšiću K.br.210/04 od 01.06.2005. godine zbog krivičnog djela iz čl.207 st.3 KZ RCG, na kaznu zatvora u trajanju od 3 mjeseca. Optuženi T. I. je osudjivan presudom Osnovnog suda u Nikšiću K.br.311/99 od 06.02.2002.godine, zbog krivičnog djela iz čl.164 st.3 u vezi st.1 u sticaju sa krivičnim djelom iz čl.204 st.1 KZ RCG, na kaznu zatvora u trajanju od 6 mjeseci; presudom Osnovnog suda u Nikšiću K.br.274/02 od 26.02.2003.godine, zbog  krivičnog djela iz čl.161 st.1 KZ RCG, na kaznu zatvora u trajanju od 60 dana, uslovno na dvije godine; presudom Višeg suda u Podgorici K.br. 255/02 od 11.12.2003.godine, zbog krivičnog djela iz čl.161 st.2 u vezi st.1 KZ RCG u vezi čl.19 KZ SRJ, na kaznau zatvora u trajanju od  6 mjeseci i presudom Vrhovnog suda  RCG Kž.br.238/03 od 11.12.2003.godine, zbog krivičnog djela iz čl.145 st.3 tač.1 KZ RCG, na kaznu zatvora u trajanju od 6 mjeseci.</span>
</p>
<p class="p2"></p>
<p class="p2">
<span>Dakle, za sud je tokom postupka nesumnjivo utvrđeno da je, dana 10.12.2000.godine, oko 18,00 časova, u N., u Ulici ..., na oštećene V. G. i V. M. pucano iz vatrenog oružja, te da su isti u predmetnoj pucnjavi zadobili teške tjelesne povrede.</span>
</p>
<p class="p2"></p>
<p class="p2">
<span>Naime, iz zapisnika o uviđaju i službene zabilješke utvrđeno je da je dana 10.12.2000. godine, oko 18,30 časova, dežurna služba Centra bezbjednosti u Niksiću obavijestila dežurnog istražnog sudiju ovog suda da je u Ulici ..., u N., upotrebom vatrenog oružja, došlo do povređivanja oštećenih V. G. i V. M., od strane nepoznatih lica, te da je lice mjesta izmedju kuće br... vlasništvo M. B., sa lijeve strane, i kafe bara "K. E.", sa desne, sve gledano iz pravca grada, a u neposrednoj blizini raskrsnice ove ulice sa Ulicom .... Dalje je utvrđeno da su na licu mjesta zatečene tri pištoljske čaure, i to jedna (označena brojem 1) na asfaltnoj podlozi pomenute ulice, na udaljenosti od 2,40 m od desne ivice kolovoza, gledano od pravca grada prema Ulici ..., druga (označena brojem 2) na kolovoznom zastoru, gledano naprijed ulijevo, na odstojanju 11,40 m od prve čaure i 3,60 m od kapije kuće br..., i treća (označena brojem 3), u dvorištu pomenute kuće, na samoj ulaznoj kapiji, dok je iz izvještaja o balističkom vještačenju br.2520/00 utvrđeno da čaura broj 1 ima na dnu oznaku 11-56 i kalibra je 7,62 mm (TT), odnosno da je ispaljena iz pištolja odgovarajućeg kalibra, dok su čaure broj 2 i 3, sa oznakom na dnu PPU (ćirilicom) 82-7,65, kalibra 7,65 mm, i ispaljene su iz istog vatrenog oružja, odnosno pištolja odgovarajućeg kalibra. Takođe, ispred ulaza u kuću vlasništvo J. P., koja se nalazi u dvorišnom dijelu Ulice ... lijevo, gledano od pravca centra grada, i iza desnog ćoška kuće, pronađeni su tragovi krvi, za koje je iz izvještaja o biološkom vještačenju br.2548/00 utvrđeno da potiču od krvi ljudskog porijekla i pripadaju "O" krvnoj grupi, dok je u sužbenoj zabilješci Uprave policije Područna jedinica Nikšić, od 30.09.2008.godine, konstatovano da oštećeni V. M. posjeduje O RhD+ krvnu grupu, a što je utvrđeno na osnovu uvida u njegov karton lične karte. </span>
</p>
<p class="p2"></p>
<p class="p2">
<span>Iz izvještaja vještačenju br.2592/00 utvrđeno je da na pantalonama oštećenog V. G., sa njihove prednje strane, na lijevoj nogavici, postoje dva oštećenja, veličine 1 i 0,7 cm, a na njihovoj zadnjoj strani, na lijevoj nogavici, takođe dva oštećenja veličine 2,5 i 0,6 cm, te da jedno oštećenje veličine 0,8 cm postoji i na patici ovog oštećenog, a da na farmericama oštećenog V. M., sa njihove prednje strane, na desnoj nogavici, postoje dva oštećenja veličine 14 cm x 2,5 cm i 0,7 cm, kao i dva oštećenja na zadnjoj strani farmerica, na njihovoj desnoj nogavici, veličine 1 i 0,7cm, u okoloni kojih oštećenja nije dokazano prisustvo barutnih čestica, pa ukoliko su ista nastala od projektila iz vatrenog oružja, tada su usta cijevi bila na rastojanju većem od 90 cm od istih. </span>
</p>
<p class="p2"></p>
<p class="p2">
<span>Svi opisani materijalni tragovi koji su zatečeni i konstatovani u zapisniku o uvidjaju, prikazani su u fotodokumentaciji br.724/2000 i skici lica mjesta, koji predstavljaju sastavni dio zapisnika o uviđaju, potvrđuju zaključak suda da je na oštećene pucano iz vatrenog oružja odgovarajućeg kalibra, te da su od ispaljenih projektila isti zadobili tjelesne povrede.</span>
</p>
<p class="p2"></p>
<p class="p2">
<span>Vrsta i težina povreda kod oštećenih je utvrđena iz nalaza i mišljenja vještaka sudske medicine Kri.br.384/00, datog na osnovu medicinske dokumentacije na ime oštećenih, pa je tako utvrđeno da je oštećeni V. G. u predmetnom događaju zadobio prostrelinu u predjelu lijeve potkoljenice i ustreline u predjelu desnog stopala, a oštećeni V. M. prostrelinu u predjelu desne potkoljenice i strijelnu ranu u predjelu lijeve butine sa metalnim stranim tijelom, te da navedene povrede predstavljaju teške tjelesne povrede, a iste su nanijete projektilima ispaljenim iz vatrenog oružja.</span>
</p>
<p class="p2"></p>
<p class="p2">
<span>Opisujući okolnosti predmetnog događaja i svog povrijeđivanja oštećeni su u iskazima iz istrage saglasni da su tog dana, u ranim večernjim časovima, krenuli pješke do grada, Ulicom ..., i to tako što je oštećeni V. išao ispred, a V. malo iza njega, kada je u jednom trenutku iza njih naišlo vozilo marke "G.", iz kojeg su lica koja su sjedjela na mjestu suvozača i mjestu iza sjedišta suvozača pucala na njih, kroz otvorene prozore na svojim vratima, držeći ispružene ruke sa pištoljima izvan vozila, i to dok se isto nalazilo naspram oštećenih sa lijeve strane, udaljeno nekoliko metara, lagano se kretavši. </span>
</p>
<p class="p2"></p>
<p class="p2">
<span>Međutim, iz izjašnjenja vještaka medicinske struke i vještaka balističara na glavnom pretresu, a koja je sud prihvatio kao stručna, i data na osnovu releventnih podataka u spisima predmeta, utvrđeno je da su oštećeni svojom lijevom zadnjom stranom bili okrenuti ustima cijevi vatrenog oružija iz kojih je na njih pucano. Naime, vještak sudske medicine, dr D. Č., je, na osnovu medicinske dokumentacije na ime oštećenih i njihovog neposrednog pregleda na glavnom pretresu, pojasnila da su oštećeni svojom lijevom zadnjom stranom bili okrenuti ustima cijevi vatrenog oružja, a isključila je mogućnost da su bili okrenuti bočnom lijevom stranom, dok su se usta cijevi vatrenog oružja prilikom nanošenja povrede u predjelu lijeve potkoljenice nalazila iza, iznad i ulijevo od noge oštećenog V. G., a smjer strijelnog kanala je odpozadi sa lijeva prema naprijed desno, odozgo prema dolje, odnosno da su djelovala odpozadi prilikom nanošenja ustreline u predjelu lijeve butine, gdje je i ulazna rana, odnosno iznad i iza ulazne rane prostreline desne potkoljenice kod oštećenog V. M., pri čemu je smjer strijelnog kanala od nazad prema naprijed. Navedeno izjašnjenje vještaka medicinske struke je saglasno izjašnjenju vještaka balističara, da je na oštećene pucano kada je vozilo bilo iza njihovih leđa, pri čemu je balistička putanja projektila koji je nanio povredu oštećenom V. G. u donjem dijelu lijeve butine odpozadi lijevo ka naprijed i odozgo na dolje, dok su ustrelina i prostrelina kod oštećenog V. takođe nanijete odpozadi, a vozilo iz kojeg se pucalo se nalazilo malo ulijevo i pozadi u odnosu na oštećene, prilikom ispaljenja čaura kalibra 7,65 mm.  Dakle, na oštećene nije pucano dok se vozilo i lica koja su pucala u vozilu nalazilo naspram njih, već u trenutku kada se predmetno vozilo nalazilo malo ulijevo i pozadi u odnosu na oštećene, koji su svojom lijevom zadnjom stranom bili okrenuti ustima cijevi vatrenog oružja. Međutim, od oštećenih se nije ni moglo očekivati da se određeno i precizno izjasne o svom položaju i položaju vozila u trenutku kada je na njih pucano, a što je sud utvrdio iz mišljenja vještaka datih na osnovu stručnog tumačenja materijalnih tragova, tako da njihove iskaze iz istrage u tom dijelu nije ocijenio kao neistinite, već samo kao rezultat subjektivnog doživljaja tih okolnosti, posebno  jer je vozilo iz kojeg je pucano bilo u pokretu. </span>
</p>
<p class="p2"></p>
<p class="p2">
<span>Na drugoj strani, činjenica da su lica koja su pucala na oštećene pucala sa mjesta suvozača i mjesta iza suvozača na zadnjem sjedištu u vozilu, i to na način na koji to opisuju oštećeni - što su držala ispružene ruke sa pištoljima izvan vozila, kroz otvorene prozore, je potvrđena izjašnjenjem vještaka balističara, koji je objasnio da bi se čaure našle van vozila, kao što je u konkretnom slučaj, ruka sa pištoljem iz kojeg se puca je morala da bude dovoljno van vozila, kako se čaure ne bi vratile u unutrašnjost istog, kroz otvoren prozor na vozilu, a da se pucalo sa mjesta vozača kroz otvoreni prozor suvozača, čaure bi se našle u unutrašnjosti vozila, te je ova mogućnost za sud isključena, a imajući u vidu iskaze oštećenih, te materijalne tragove - fiksirane čaure na licu mjesta. U skladu sa iznijetim, vještak balističar je, a nakon što je upoznat sa skicom lica mjesta i položajem zatečenih čaura, kao i iskazima oštećenih da je na njih pucano iz vozila u pokretu, imajući u vidu način izbacivanja čaura nakon ispaljenja metka iz vatrenog oružja, objasnio da su čaure br.2 i 3 ispaljene sa desne strane vozila, sa mjesta suvozača ili iza suvozača, ako se vozilo kretalo Ulicom ... do raskrsnice sa ulicom ..., dok je čaura br.1 mogla biti ispaljena sa bilo koje pozicije iz vozila, dakle i sa mjesta suvozača i mjesta iza, obzirom da se našla na središnjem dijelu kolovoza, što samo potvrđuje navode oštećenih.</span>
</p>
<p class="p2"></p>
<p class="p2">
<span>Vještak balističar nije mogao da se izjasni koliko je otvor usta cijevi bio udaljen od oštećenih u trenutku pucanja, ali je iz izvještaja o vještačenju br.2592/00 utvrđeno da na površinama naprijed opisanih oštećenja na pantalonama i patici oštećenog V. G., odnosno farmericama oštećenog V. M., nije dokazano prisustvo barutnih čestica, odnosno da, ukoliko su ta oštećenja, ili neka od njih, nastala od projektila iz vatrenog oružja, usta cijevi su bila na rastojanju većem od 90 cm do istih, a što u bitnom potvrđuje tvrdnju oštećenih u istrazi da je na njih pucano iz vozila koje je bilo udaljeno nekoliko metara.</span>
</p>
<p class="p2"></p>
<p class="p2">
<span>Dakle, nije sporno da je na oštećene pucano iz vatrenog oružja sa mjesta suvozača i mjesta iza na zadnjem sjedištu vozila, te da su isti u događaju povrijeđeni. Međutim, ono što je sporno u predmetu jeste identitet lica koja su pucala kritičnom prilikom. Oštećeni V. je u fazi istrage tvrdio da su na njega i oštećenog V. pucali optuženi R. R., koji je bio na mjestu suvozača, dok je iza njega, na zadnjem sjedištu, bio optuženi T. I., a obojica su pucala kroz otvorene prozore na svojim vratima, sa rukama izbačenim iz vozila, dok su na pištoljima držali kese. Oštećeni V. M. je u istrazi takođe naveo da su na njega i oštećenog V. pucalii optuženi, kroz spuštene prozore na vratima suvozača i zadnjim desnim vratima, i to sa ispruženim rukama prema vani i pištoljima koje su držali u obije ruke, dok nije primijetio da su na rukama imali bilo kakvu zaštitu. </span>
</p>
<p class="p2"></p>
<p class="p2">
<span>Optuženi negiraju izvršenje krivičnog djela, pa optuženi T. I. tvrdi da u vrijeme izvršenja krivičnog djela nije bio u N., već u P., gdje je došao oko 16,30 časova i bio do 19,00 časova, kada je "divljim taksijem" krenuo za N., jer ga je svjedok R. R. 1 telefonom obavijestio da je neko pucao na V. G. i da ga policija traži, te je u N. stigao oko 20,00 časova, a tek sjutradan se javio policiji. </span>
</p>
<p class="p2"></p>
<p class="p2">
<span>I optuženi R. R. je tokom čitavog postupka negirao izvršenje krivičnog djela koje mu se stavlja na teret i objasnio je da je tog dana, tokom cijelog poslijepodneva boravio u svojoj kući, u društvu brata - svjedoka R. R.1, roditelja, svjedoka R. M. i M., ujaka Ž. M. i đeda Ž. V., i nije izlazio, da bi, oko 18,15 časova, došli službenici policije i priveli ga kao osumnjičenog za predmetno krivično djelo, dok je na glavnom pretresu u ponovom postupku, izjavio da su krivično djelo koje se njemu stavlja na teret, izvršili, optuženi T. I., njegov brat, svjedok R. R.2, te izvjesni V. Ž., što u ranijem postupku nije iznosio, jer nije htio da optuži rođenog brata, a očekivao je da sud utvrdi istinu o predmetnom događaju.</span>
</p>
<p class="p2"></p>
<p class="p2">
<span>Dakle, prilikom utvrđivanja ove odlučne činjenice, koja se tiče identiteta lica koja su pucala na oštećene u predmetnom događaju, sud je pošao od citiranih odbrana optuženih, te činjenica koje su nesumnjivo utvrđene u postupku, a koje se odnose na okolnosti koje su prethodile predmetnom događaju ili su u indirektnoj vezi sa istim. Naime, tokom postupka, iz odbrane optuženog T. I. je utvrđeno da je prije predmetnog događaja, odnosno krajem januara ili početkom februara 2000.godine, ovaj optuženi imao konflikt sa oštećenim V. G., oko jedne cure – S. V., te da je jednom prilikom optuženi T., sa svjedokom R. R.1, bratom optuženog R. R., koji svjedok ga je prebacio kolima marke "G.", boje trula višnja, došao do ispred kuće oštećenog V., gdje su mu obojica zaprijetili da više ne zove djevojku optuženog T., jer će mu isti "otvoriti lobanju". Činjenicu konflikta između optuženog T. i oštećenog V. potvrdio je u bitnom i optuženi R. R., navodeći da mu je poznato da je optuženi T. bio sa R. R.1 - njegovim bratom, kod oštećenog V., i da ga je tada ovaj optuženi "nešto kao izbio", pa se to očigledno odnosi na isti događaj koji u svojoj odbrani predstavlja optuženi T., pri čemu, po mišljenju suda, nije bitno da li je u konkretnom optuženi T. samo verbalno prijetio ili se i fizički sukobio sa oštećenim V., kod nesumnjivo utvrđene činjenice postojanja sukoba između njih dvojice. Nakon toga, u februaru mjesecu iste godine (05.02.2000.godine), kako je to nesumnjivo utvrđeno tokom postupka, oštećeni V. G. je pucao iz vatrenog oružja na svjedoka R. R.1, i teško ga tjelesno povrijedio, zbog čega je osuđen na kaznu zatvora. Nesporna činjenica je i da su se u vrijeme predmetnog događaja i dešavanja koja su mu prethodila, optuženi T. i svjedok R. R.2, brat optuženog R. R., družili, što je utvrđeno iz odbrana optuženih, pogotovo odbrane optuženog T., kada je naveo da je dobar drug sa braćom R., a posebno sa svjedokom R. R.2, što ni ovaj svjedok nije sporio, a iz iskaza svjedoka, R. M.1 i R. M.2, roditelja optuženog R. R., je takođe utvrđeno da se njihov sin, svjedok R. R.2, družio sa optuženim T., tokom srednje škole, a što se očigledno odnosi na vrijeme predmetnog događaja, dok je i oštećeni V. G. u istrazi naveo da je optuženi T. dobar drug braće R.. Nesporno je i da su se ova dvojica, optuženi T. i svjedok R. R.2, u tom periodu družili i sa izvjesnim V. Ž., za kojeg optuženi takođe R. tvrdi da je učestvovao u predmetnom događaju, a što je utvrđeno iz odbrane optuženog T., pa i iz odbrane optuženog R., ali i iz iskaza svjedoka R. M.1, M.2, R.1 i R.2. </span>
</p>
<p class="p2"></p>
<p class="p2">
<span>Dakle, sud je, polazeći od iskaza oštećenih iz istrage, a imajući u vidu naprijed iznijeto, te činjenicu utvrđenu iz izvještaja o vještačenju br.2566/00, odnosno da je na "parafinskim rukavicama" skinutim sa šaka optuženog T. I., na osnovu izvršenog difenilaminskog testa, dokazano prisustvo nitratnih čestica, čime se ne može isključiti mogućnost da je optuženi T. bio povezan sa procesom opaljenja metka iz vatrenog oružja, izveo zaključak da je ovaj optuženi izvršio predmetno krivično djelo. Stoji činjenica da je sudski vještak hemijske struke, I. A., na glavnom pretresu pojasnio da nitratne čestice koje nastaju sagorijevanjem baruta kod ispaljivanja metka iz vatrenog oružja se mogu naći u širokom spektru jedinjenja koje se sreću u svakodnevnom životu, kao što su razne boje i lakovi, neki kozmetički preparati, vještačka azotna djubriva i drugo, pa i kod petardi, te da imaju malu specifičnu težinu i malu kinetičku energiju, pa ne prijanjaju jakim silama za šake lica, te se trenjem šake o šaku, šaka o odjeću ili neki drugi predmet, mogu pomjeriti s mjesta na mjesto, pa čak i ukloniti, isto kao što se mogu ukloniti pranjem vodom ili nekim fizčkim putem. Međutim, kad se ovakvo izjašnjenje dovede u vezu sa dijelom odbrane optuženog T. da kritičnog dana, kao ni prethodnih, nije rukovao sa bilo kojim vatrenim oružjem, niti dolazio u dodir sa bilo kakvim hemijskim materijama, farbom i slično, onda se jedino i može zaključii da je optuženi T. zaista izvršilac predmetnog krivičnog djela, a da nitratne čestice na njegovim šakama potiču od pucanja iz vatrenog oružja u predmetnom događaju. Dakle, optuženi je očigledno ovakvom svojom odbranom, u kojoj je još naveo i to da se policiji javio dan nakon izvršenja predmetnog krivičnog djela (pa je i pored toga na njegovim šakama dokazano prisustvo barutnih čestica koje ga povezuju sa pucanjem u predmetnim dešavanjima), bezuspješno pokušao da izbjegne krivicu. Uostalom, vještak hemijske struke je objasnio i da se nitratne čestice najviše i uglavnom zadržavaju na nadlanici, i to na kažiprstu i palcu i dijelu izmedju kažiprsta i palca lica koje je pucalo, dok je iz skice koja je prilog izvještaja utvrđeno da je raspored nitratnih čestica na šakama kod optuženog T. takav da se na dlanu desne ruke nalazi jedna nitratna čestica, i to na palcu, dok je na nadlanici desne šake, takođe na palcu, dokazano prisustvo druge čestice, a na dlanu lijeve šake prisustvo tri nitratne čestice, od kojih je jedna na korjenu palca, a na nadlanici lijeve šake dvije, u rasporedu kao na skici, što u potpunosti odgovara objašnjenju vještaka u pogledu rasporeda i koncetracije nitratnih čestica prilikom pucanja iz vatrenog oružja. Stoji činjenica i da je oštećeni V. naveo da su lica koja su pucala, na pištoljima imali kese, (iako oštećeni V. tako nešto nije potvrdio), ali je iz izjašnjenja vještaka hemijske struke utvrđeno i da ukoliko je pištolj bio obmotan najlonskom kesom, nitratne čestice bi se zadržale po površini unutrašnjosti kese, ali bi se kasnijim kontaktom šakama sa kesom, šake mogle kontaminirati nitratnim česticama, kojih bi na najlonskoj kesi bilo u velikim količinama, pa su se i u tom slučaju nitratne čestice mogle naći na šakama optuženog T.. Ipak, polazeći od izjašnjenja vještaka i skice priložene uz izvještaj, evidentno je da se radi o takvom rasporedu nitratnih čestica na šakama optuženog T., koji je karakterističan za opaljenje metka iz vatrenog oružja, pri čemu lice koje je pucalo, na oružju, pa i na rukama, nije imalo zaštitu. </span>
</p>
<p class="p2"></p>
<p class="p2">
<span>Na kraju, vjerodostojnost iskaza oštećenih, i to onih koje su dali pred istražnim sudijom, kada su naveli da je na njih pucao optuženi T. I., koji je sjedio pozadi, na mjestu iza sjedišta suvozača, potvrđena je rezultatima rekonstrukcije predmetnog događaja. Naime, iz zapisnika o rekonstrukciji je utvrđeno da je, kad se pristupilo rekonstrukciji događaja po kazivanju oštećenog V. G., isti pokazao mjesto na kome se nalazio kada je naišlo vozilo iz kojeg je pucano, a koje je na početku kapije kuće br..., na kojoj po njegvom kazivanju nije bilo svijetla, te su se u tim okolnostima, kada je vozilo korišećeno za vršenje rekonstrukcije prošlo na udaljenosti od oko tri metra od oštećenog, uz lijevu ivicu kolovoza, gledano od pravca katoličke crkve, (jer se isti prilikom vršenja rekonstrukcije nije mogao izjasniti koliko je bilo udaljeno u tom momentu, a iz njegovog iskaza iz istrage proizilazi da je udaljenost bila više metara), u istom vidjele siluete optuženih, s tim što je jasnija silueta optuženog T., koji je sjedio na zadnjem sjedištu, iza sjedišta suvozača. Takođe, u situaciji kada je svijetlo na kući br... upaljeno, a pri prolasku vozila na isti način, u istom su optuženi još uočljivijii, s tim što se opet ne vide jasno njihova lica, ali se opet jasnije vidi optuženi To. I.. S toga, ako se pođe od nesumnjive činjenice da je oštećeni V. G. relativno dobro poznavao optuženog T., sa kojim je prije predmetnog događaja imao konflikt - svađu, te samim tim bio sa njim u neposrednom kontaktu, ali i da je istog sretao po gradu, kako to proizilazi iz odbrane optuženog T., po mišljenju suda, isti je sasvim dobro, pa čak i u opisanim okolnostima, ovog optuženog mogao da prepozna kao svog napadača.</span>
</p>
<p class="p2"></p>
<p class="p2">
<span>Navedenu činjenicu je potvrdio i oštećeni V. M.. Naime, iz iskaza ovog oštećenog iz istrage proizilazi da optužene zna iz viđenja, te da sa njima nije imao neposrednih kontakata, pa je čak mišljenja i da ga do predmetnog događaja nijesu poznavali. Takođe, iz zapisnika o rekonsrukciji utvrđeno je, kada se vršila rekonstrukcija događaja po kazivanju ovog oštećenog, i to tako što je vozilo kojim je vršena rekonstrukcija prošlo sredinom kolovoza, na oko 1,5 m od njega, od pravca katoličke crkve u pravcu grada, da su se optuženi u tim okolnostima teže uočavali, zbog slabe vidljivosti, odnosno da se njihova lica nijesu jasno vidjela, dok se sa pozicije kada je ovaj oštećeni bio ispred kapije kuće br..., iako je vidljivost i dalje slaba, opet jasnije vidio optuženi T., na zadnjem sjedištu, iza mjesta suvozača, a nakon što je ugašeno svijetlo na kući br..., vidljivost je najslabija, u vozilu su se vidjele samo siluete, u vidu obrisa lica optuženih. S toga se, polazeći od navedenog, opravdano može postaviti pitanje kako je onda oštećeni V., u datim okolnostima, prepoznao optužene, odnosno optuženog T. koji je pucao sa mjesta iza mjesta suvozača, i to sa sigurnošću, kako je naveo tom prilikom. Međutim, ovaj oštećeni je, u iskazu na glavnom pretresu pred ranijim vijećem, pojasnio da mu je oštećeni V., odmah nakon pucnjave koja je trajala 10-15 sekundi, saopštio da je na njih pucao optuženi T., a što je sud prihvatio kao istinito, polazeći od rezultata rekonstrukcije vršene sa oštećenim V., te nesumnjive činjenice da je oštećeni V. dobro poznavao optuženog T. i prije predmetnog događaja, zbog čega je očigledno i prepoznao ovog optuženog kao svog napadača, što je i saopštio oštećenom V., koji se, na osnovu tog saznanja, očigledno i izjašnjavao o identitetu optuženih, odnosno optuženog T., u fazi istražnog postupka. </span>
</p>
<p class="p2"></p>
<p class="p2">
<span>Naime, sud je jedino sa sigurnošću utvrdio da je optuženi T. I. izvršio predmetno krivično djelo, i to kao saizvršilac sa nepoznatim licem, tako što je, dok su se vozili motornim vozilom marke "G.", iz vozila, zajedno sa nepoznatim licem, u pravcu oštećenih V. G. i V. M., iz vatrenog oružja neutvrđene marke i broja, ispalio više metaka, koji su ih pogodili, nanoseći im teške tjelesne povrede u vidu strjelnih rana i to kod oštećenog V. prostrelinu u predjelu lijeve potkoljenice i ustrelinu u predjelu desnog stopala, a kod oštećenog V. ranu prostrelinu desne potkoljenice i ustrelinu u predjelu lijeve butine sa stranim tijelom, nakon čega su pobjegli.</span>
</p>
<p class="p2"></p>
<p class="p2">
<span>Prilikom izvršenja predmetnog krivičnog djela, optuženi T. I. je djelovao kao saizvršilac jer je kod njega postojala svijest i volja o zajedničkom izvršenju krivičnog djela sa NN licem, a što se nesumnjivo utvrdjuje iz radnji koje su kritičnom prilikom, preduzeli optuženi T. i NN lice, i koje su bile medjusobnot tijesno povezane, čineći jedinstvenu cjelinu i doprinijele ostvarivanju zabranjene posledice. Naime, u toku postupka je nesumnjivo utvrdjeno da su optuženi T. i NN lice iz vozila u pokretu, nailaskom na oštećen V. G.. i V. M., u njihovom pravcu ispalili više metaka, pa je ovakvo zajedničko djelovanje optuženog T. i NN lica očigledno bio rezultat njihove zajedničke odluke da preduzmu djelatnosti koje su dovele do izvršenja krivičnog djela. U postupku se nije moglo pouzdano utvrditi, pojedinačno u odnosu na svakog oštećenog, iz čijeg pištolja su ispaljeni projektili koji su pogodili oštećenog V., a iz čijeg pištolja projektili koji su pogodili oštećenog V., osim da se u predmetnom dogadjaju pucalo iz dva pištolja, na što upućuju materijalni tragovi, odnosno da je pucao optuženi T. i NN lice. Kako priroda i karatker predmetnog krivičnog djela nije takva da ga može izvršiti samo jedno lice, već postoji mogućnost i da ga izvrši više lica, imajući u vidu da je u konkretnom slučaju utvrdjeno da je ranjavanje oštećenih V. i V., izvršeno zajedničkim djelovanjem optuženog T. i NN lica, koji su praktično istovremeno, ispalili više projektila iz svojih pištolja u pravcu oštećenih, ovakvo zajedničko djelovanje  optuženog T. i NN lica bilo je u okviru njihovog zajedničkog i jedinstvenog umišljaja da liše života oštećene V. i V., pri čemu je nebitno ko je od njih po na osob i sa kojim vatrenim oružjem – pištoljem, nanio povrede oštećenima. </span>
</p>
<p class="p2"></p>
<p class="p2">
<span>Postupajući na naprijed opisan način  optuženi T. I. je bio svjestan da pucanjem iz pištolja u pravcu oštećenih iste može lišiti života, pa je to i htio, a na šta posebno ukazuje lokalizacija i težina povreda kod oštećenih, blizina sa koje su ispaljeni projektili, da je pucano iz vozila u pokretu u pravcu lica koja su se kretala, postupajući u konkretnom slučaju sa direktnim umišljajem, a činjenica da je posljedica u vidu smrtnog ishoda izostala, ne može se pripisati volji i htjenju optuženog, već evenutalno sticaju srećnih okolnosti i blagovremeno pruženoj medicinskoj pomoći oštećenima, pa su se u radnjama ovog optuženog stekli svi bitni elementi bića krivičnog djela ubistvo u pokušaju iz čl. 30 st. 2 tač. 6 KZ-a RCG u vezi čl. 19 i 22 KZ SRJ, kao saizvršioca, za koje djelo ga je sud oglasio krivim. </span>
</p>
<p class="p2"></p>
<p class="p2">
<span>Sud nije prihvatio iskaze oštećenih V. i V. sa ranijih glavnih pretresa, u kojima su trvdrili da optuženi T. nije kritičnom prilikom pucao na njih, nalazeći da su isti u suprotnosti sa izvedenim dokazima, kojima je utvrđeno da je između oštećenog V.  i optuženog T. postojao sukob, a da je jedno od lica koje su pucali na oštećene bio upravo optuženi T.. Oštećeni V. i V. su, po mišljenju suda, ovakvim svojim iskazima na glavnom pretresu, pokušali da pomognu optuženima.</span>
</p>
<p class="p2"></p>
<p class="p2">
<span>Odlučujući o kazni za izvršeno krivično djelo, sud je kod optuženog T., cijenio sve okolnosti koji utiču da kazna bude manja ili veća. Tako je od olakšavajućih okolnosti na strani ovog optuženog cijenio činjenicu da je u vrijeme izvršenja krivičnog djela imao 19 godina, odnosno da je bio mlađe punoljetno lice, te činjenicu da se oštećeni nijesu pridružili krivičnom gonjenju, da je  krivično djelo ostalo u pokušaju, za koje se učinilac djela po zakonu može i blaže kazniti, a da je od izvršenja djela do donošenja presude protekao vremenski period od 13 godina koji se ne može pripisati krivici optuženog, koje okolnosti sud smatra naročito olakšavajućim, pa je optuženom izrekao kaznu zatvora od jedne godine, ispod zakonskog minumima propisanog za predmetno krivično djelo, jer smatra da je izrečena kazna u svemu srazmjerna težini izvršenog krivičnog djela i stepenu krivice optuženog i predstavlja onu mjeru koja je neophodno potrebna za postizanje svrhe kažnjavanja iz čl. 33 KZ-a SRJ, a u okviru opšte svrhe izricanja krivičnih sankcija iz čl. 5 KZ-a SRJ, odnosno da se sa istom može uticati na optuženog, ali i na druge, da ubuduće ne čine krivična djela. </span>
</p>
<p class="p2"></p>
<p class="p2">
<span>Sud raniju osudjivanost optuženog T. nije cijenio kao otežavajuću, jer se ne radi o istovrsnim krivičnim djelima, a evidentno je da ove osude potiču iz jednog perioda njegovog života, koji obuhvata i vrijeme izvršenja predmetnog krivičnog djela.</span>
</p>
<p class="p2"></p>
<p class="p2">
<span>Shodno članu 50 KZ SRJ u izrečenu kaznu optuženom se uračunava vrijeme koje je proveo u pritvoru, od 11.12.2000. godine do 26.02.2001. godine.</span>
</p>
<p class="p2"></p>
<p class="p2">
<span>Kako je optuženi oglašen krivim, to je, osnovom čl.229 u vezi čl.226 Zakonika o krivičnom postupku obavezan da, na ime ½ troškova krivičnog postupka, u korist Budžeta Crne Gore, uplati iznos od 267,25 € (polovina od ukupnih troškova koji iznose 534,50 ), koji se odnosi na nagradu vještaka sudske medicine, Č. D. (½ od 299,50 €), vještaka balističara B. B. ( ½ od 154,00 €), vještaka hemijske struke I. A. (1/2 od 66,00 €) i naknadu putnih troškova svjedoka J. V. (1/2 od 15,00 €), a na ime sudskog paušala iznos od 150,00 €, koji je odmjeren s obzirom na složenost, dužinu trajanja postupka, kao i na imovno stanje optuženog.</span>
</p>
<p class="p2"></p>
<p class="p2">
<span>Stoji činjenica da je oštećeni V., u iskazu u istrazi, naveo da je kao svog drugog napadača prepoznao optuženog R., a da je to potvrdio i oštećeni V. u istrazi i na ranijem glavnom pretresu, pri čemu je na tom glavnom pretresu i pojasnio iskaz iz istrage, da je tokom predmetnih dešavanja lično prepoznao optuženog R. kao jednog od napadača, dok o identitetu drugog nije mogao sa sigurnošću da se izjasni, ali da mu je, odmah nakon predmetne pucnjave, ošećeni V. rekao da su na njih pucali R. R. i T. I., pa se na osnovu toga i izjasnio u istrazi, označivši i optuženog T. kao svog napadača. </span>
</p>
<p class="p2"></p>
<p class="p2">
<span>Međutim, tokom postupka je nesumnjivo utvrđeno da optuženi R. R. ima još dvojicu braće, R. R.2, koji je u postupku saslušan kao svjedok, a koji se u vrijeme predmetnog događaja družio sa optuženim T., sa kojim je oštećeni V. bio u sukobu, i svjedoka R. R.1, na kojeg je oštećeni V. pucao prije predmetnog događaja, zbog čega je osuđen. Dakle, sva trojica braće su na neki način imali motiva da budu izvršioci predmetnog krivičnog djela. U postupku je takođe utvrđeno i da su sva trojica braće, u vrijeme predmetnog događaja, fizički bili jako slični. Naime, iz iskaza oštećenih V. i V. sa ponovnog glavnog pretresa, a o kojim okolnostima se nijesu izjašnjavali u ranijim fazama postupka, je utvrđeno da su obojica znali iz viđenja svu trojicu braće R., i imena svakog od njih, ali su saglasni da su svi oni slični, po oštećenom V. "praktično isti", pa se moglo desiti da su optuženog R. R. zamijenili sa nekim od njegove braće, obzirom na njihove sličnosti i okolnosti predmetnog događaja. Ovo tim prije što je oštećeni V. u istrazi naveo da je optuženog R., do predmetnog događaja, vidio samo jednom, ispred jedne diskoteke, ali da tada nijesu ostvarili nikakav kontakt, dok je optuženog T. znao iz vidjenja kao vozača kombija iz N.. Uostalom, i svjedok Č. B. je potvrdio da se braća R. fizički liče međusobom, mada je naveo i da mu se nije moglo desiti da ih zamijeni, ali ovo zato što je sa svakim od njih dolazio u direktan kontakt, a znao ih je kroz posao koji je obavljao u policiji, a sličnog je izjašnjenja i svjedok S. D., koji je naveo da su braća R. "manje više slične konstitucije". </span>
</p>
<p class="p2"></p>
<p class="p2">
<span>Optuženi R. R. je negirao izvršenje krivičnog djela, navodeći da je izvršilac njegov brat, svjedok R. R. 2, optuženi T. izvjesni V. Ž., a da je on tokom čitavog dana predmetnog događaja bio u porodičnoj kući, sa roditeljima, bratom R.1, ujakom i djedom. Njegova odbrana u dijelu da se nalazio kod kuće je potvrđena iskazima svjedoka R. M. 2, R. M. 1 i R. R. 1, koji su saglasni da su negdje od 16-17 časova, sa optuženim R. i sa Ž.V. i M., bili u porodičnoj kući R. u N., u naselju Ž. i igrali karte, a što je potvrdio i svjedok Ž. M., koji se tog dana dobro sjeća, jer je, iz S., gdje živi, došao u posjetu sestri u N., svjedokinji R. M.2, i to negdje oko 08,00 časova izjutra, da bi čitav dan bili u porodičnoj kući R., gdje su igrali karte i pravili roštilj, a za koje vrijeme optuženi R. nije izlazio iz kuće, pa i svjedok R. R. 2, koji je potvrdio da je optuženi R. u vrijeme izvršenja bio kod kuće, sa njihovom majkom, ocem i bratom svjedokom R. R. 1, što su mu ovi saopštili kasnije, jer on nije bio prisutan. Dakle, pomenuti svjedoci su saglasni da optuženi R. R. sve vrijeme nije izlazio iz kuće, sve do trenutka kada je, oko 18,00 časova, u kuću došla policija i istog odvela u službene prostorije na informativni razgovor. Pomenuti svjedoci su u krvnom srodstvu sa optuženim R. R., ali bez obzira na ovu okolnost isti su po mišljenju suda iskreno i istinito svjedočili o naprijed navedenoj činjenici, posebno roditelji optuženog R. R. koji su svoj iskaz učinili još uvjerljivijim, kada su se na glavnom pretresu zakleli u svoju djecu i unučar da je njihov sin – optuženi R. R., kritičnog dana bio u njihovoj porodičnoj kući i da nigdje nije izlazio, do 18 časova, kada su došli službenici policije i odveli ga. </span>
</p>
<p class="p2"></p>
<p class="p2">
<span>Iz opisa djela datog u optužnom aktu proizilazi da je djelo izvršeno dana 10.12.2000. godine, oko 18,00 časova, dok je, kako iz odbrane optuženog R., tako i iz zapisnika o rekonstrukciji, utvrđeno da je mjesto Ž., u kojem je porodična kuća R., od mjesta izvršenja krivičnog djela, udaljeno oko pet-šest kilometara. Takođe, iz dopisa Opšte bolnice u N., sa dva izvještaja na ime oštećenih, utvrđeno je da je oštećeni V. M. u bolnicu primljen tog dana, oko 18,00 časova, kao i V. G., zbog tjelesnih povreda nanijetih vatrenim oružjem, dok iz rješenja o lišenju slobode optuženog R. je utvrđeno da je isti priveden u prostorije policije, dana 10.12.2000.godine u 18,00 časova, kada je i donijeto rješenje o lišenju slobode, a iz zapisnika o uviđaju je utvrđeno da je dežurna služba policije o predmetnom događaju obavijestila istražnog sudiju oko 18,30 časova, a da se isti dogodio oko 18,00 časova. </span>
</p>
<p class="p2"></p>
<p class="p2">
<span>Polazeći od svega navedenog, odnosno od međusobne fizičke sličnosti braće R., o kojoj su se saglasno izjasnili oštećeni, a što je potvrdio i svjedok Č., pa i svjedok S., te okolnosti predmetnog događaja i odbrane optuženog R. da nije izvršio predmetno djelo, već da je za to vrijeme bio kod kuće, što su potvrdili pomenuti saslušani svjedoci, a da su u izvršenju djela, osim optuženog T., učestvovali i njegov brat R. R. 2, i izvjesni V. Ž., sud je mišljenja da optuženi R. R. nije jedan od izvršilaca krivičnog djela koje mu se stavlja na teret. Naime, po mišljenju suda malo je vjerovatno da je optuženi R., koji je oko 18,00 časova pucao na oštećene u ulici ... u N., uspio da se vrati kući , koja je 5 - 6 km udaljena od mjesta odgadjaja, odakle je ovaj optuženi, od strane službenika policije poveden na informativni razgovor, gdje je u prostorijama policije, neposredno nakon toga lišen slobode, kod nesporno utvrdjene činjenice da je optuženi T., koji je takodje pobjegao sa lica mjesta, lišen slobode dva dana nakon predmetnog dogadjaja. Osim toga, kako to proizilazi iz uvidjajne dokumentacije, predmetni dogadjaj se odigrao oko 18 časova, kada su se oštećeni i javili u prostorije Hitne službe radi ukazivanja medicinske pomoći, a iz rješenja o lišenju slobode na ime optuženog R. R. proizilazi da je ovaj optuženi lišen slobode u 18,00 časova. Ako su se oštećeni radi ukazivanja medicinske pomoći javil oko 18,00 časova, evidentno je da se predmetni dogadjaj morao desiti nekoliko minuta ranije ili kasnije, jer to podrazumijeva pomenuta formulacija (oko 18,00 časova), pa imajući u vidu relativno mali vremenski period koji proizilazi iz ovako utvrdjenog činjeničnog stanja, optuženi R. R. je “oko 18,00 časova” bio i na mjestu dogadjaja, u svojoj porodičnoj kući i u prostorijama policije gdje je donijeto rješenje o zadržavanju, što je nemoguće, pa je evidentno da optuženi R. nije mogao biti na mjestu dogadjaja, ako ga je policija zatekla u njegovoj porodičnoj kući i nakon toga lišila slobode (oko 18,00 časova).</span>
</p>
<p class="p2"></p>
<p class="p2">
<span>Navedeno, ne samo da je, sa gledišta ovog suda, vremenski i prostorno nemoguće, i u suprotnosti sa odbranom optuženog R., da nije izlazio iz porodične kuće čitav dan, a što su potvrdili pomenuti saslušani svjedoci, već, po mišljenju suda, nije ni logično da optuženi, ako je zaista izvršilac predmetnog krivičnog djela, nakon njegovog izvršenja se skloni u porodičnu kuću, gdje će ga policija najprije potražiti, tim prije što je optuženi R. naveo, a koja činjenica tokom postupka nije osporavana, niti dovedena u sumnju izvedenim dokazima, da je odmah poslije predmetnog događaja saznao ko su izvršioci - optuženi T., svjedok R. R. 2 i izvjesni V. Ž., jer ga je neko od njih zvao i rekao mu da bježi, jer su pucali na oštećenog V., zbog čega će njega policija da traži, međutim, i pored toga, optuženi se nije dao u bjekstvo, već je ostao u porodičnoj kući, a što samo potvrđuje zaključak suda da on nije izvršilac predmetnog krivičnog djela. </span>
</p>
<p class="p2"></p>
<p class="p2">
<span>Stoji činjenica i da su oštećeni u istrazi saglasno tvrdili da je jedan od njihovih napadača bio optuženi R. R., međutim, isto tako su, na glavnom pretresu pred ovim vijećem, saglasni i da su sva trojica braće R., u vrijeme predmetnog događaja, fizički jako ličili, pa se moglo desiti da su optuženog R. R. zamijenili sa nekim od njegove braće, obzirom na njihove sličnosti i okolnosti predmetnog događaja - da lice mjesta, odnosno ulica u kojoj se desio predmetni događaj nema ulične rasvejete, što je utvrđeno iz zapisnika o uviđaju, odnosno da je eventualno osvjetljenje dopiralo sa kuća i jednog kafića, koji su sa strana navedene ulice, o čemu se izjašnjavao oštećeni V., a što opet ide u prilog odbrani optuženog R. R. da u predmetnom događaju nije učestvovao on, nego njegov brat, svjedok R. R. 2. Naime, takvu odbranu optuženog su posredno potvrdili svjedoci R. M. 1 i M. 2, i Ž. M., koji su ne samo potvrdili da je optuženi R. bio sa njima u društvu u kući, već i da svjedok R. R. 2, kojeg je optuženio označio kao jednog od izvršilaca predmetnog djela, nije bio sa njima u kući za to vrijeme, pri čemu je svjedok R. R. 1 bio još precizniji, navodeći da njegov brat R. 2 jeste bio kod kuće u prijepodnevnim, ali ne i u poslijepodnevnim satima tog dana, dok je i sam svjedok R. R. 2 naveo da tog dana njegov brat - optuženi R. R. nigdje nije izlazio iz kuće, sve do momenta odvođenja od strane policije, a što je saznao kasnije, od članova uže porodice, jer nije u to vrijeme bio kod kuće. Osim toga, prilikom vršenja rekonstrukcije predmetnog događaja, i po kazivanju oštećenog V., i po kazivanju oštećenog V., u svim situacijama koje su oštećeni predstavili na rekonstrukciji, sa mjesta gdje su se oštećeni nalazili u momentu kad je otpočela pucnjava, jasnije se vidi lice koje se nalazi na zadnjem sjedištu iza mjesta suvozača, odnosno optuženi T., od lica koje se nalazi na mjestu suvozača - optuženog R., pa je sasvim moguće da je, u tim okolnostima, došlo do toga da oštećeni, zbog njihove nesumnjive fizičke sličnosti o kojoj su se saglasno izjašnjavali pred ovim vijećem, zamjene optuženog sa nekim od njegove braće. </span>
</p>
<p class="p2"></p>
<p class="p2">
<span>Na kraju, riječ je o jednoj vrlo specifičnoj situaciji u kojoj se našao optuženi R., jer je optužen za izuzetno teško krivično djelo, a u odbrani, od samog početka, negira njegovo izvršenje, pri čemu je u ponovnom postupku, nakon ukidanja ranije odluke suda kojom je oglašen krivim, označio kao jednog od izvršilaca djela svog rođenog brata - svjedoka R. R. 2. Kod takve situacije, ne može se ni očekivati da odbrana optuženog R., u ovom dijelu, bude direktno i u potpunosti potvrđena iskazima svjedoka -  članova njegove uže porodice, roditelja, braće i ujaka, koji bi na ovaj način doveli sebe u situaciju da optuže drugog bliskog krvnog srodnika (R. R. 2) za izvršenje predmetnog krivičnog djela, što svakako ne dovodi u sumnju njihove iskaze u kojima saglasno negiraju da optuženi R. R. nije učestvovao u predmetnom dogadjaju i da je čitavo vrijeme bio u njihovom društvu, pri čemu se iz njihovih iskaza posredno može zaključiti da ovi svjedoci indirektno ukazuju na R. R. 2, kao izvršioca predmetnog krivičnog djela, navodeći da u kritično vrijeme, R. R. 2 nije bio kod kuće. </span>
</p>
<p class="p2"></p>
<p class="p2">
<span>S toga, sve i da se prihvati da je optuženi R. imao vremenskih mogućnosti da sa mjesta izvršenja djela dođe do porodične kuće gdje je zatečen, a nakon toga priveden i lišen slobode, što svakako nije ponašanje osobe koje je neposredno prije toga pokušala da liši života dva lica,  to drugi dokazi, prije svega iskazi svjedoka R. i Ž. M., posebno kada se dovedu u vezu sa sadržinom izvještaja o vještačenju br. 2565/00 iz kojeg je utvrđeno da na šakama optuženog nije dokazano prisustvo nitratnih čestica koje bi ga povezali sa opaljenjem metka iz vatrenog oružja, te izjašnjenjem oštećenih o fizičkoj sličnosti optuženog, kojeg znaju samo iz viđenja, sa ostalom dvojicom braće, zbog čega je postojala mogućnost da ga zamjene sa nekim od njih, a ovo posebno kod nesumnjivo utvrđenih okolnosti predmetnog događaja, da nije radila ulična rasvjeta, da je mjesto dogadjaja bilo osvijetljeno samo svjetlošću koja je dopirala iz obližnjih kuća koje su se nalazila uz ulicu, po mišljenju suda potvrdjuju odbranu optuženog R. R. da nije izvršilac predmetnog krivičnog djela. </span>
</p>
<p class="p2"></p>
<p class="p2">
<span>Na osnovu svih izvedenih dokaza u postupku, nije na nesumnjiv način utvrdjeno da je optuženi R. R., pored optuženog T., učestvovao u izvršenju predmetnog krivičnog djela pa je shodno naprijed iznijetom, u odnosu na optuženog R. R., sud je, na osnovu čl.373 tač.2 Zakonika o krivičnom postupku, donio presudu kojom se isti oslobađa od optužbe, smatrajući da izvedenim dokazima nije nesumnjivo utvrđena njegova krivica za predmetno krivično djelo.</span>
</p>
<p class="p2"></p>
<p class="p2">
<span>Sud u dokaznom postupku nije saslušavao u svojstvu svjedoka B. S., koji je u ranijem toku postupka bio branilac optuženih R. R. i T. I., jer je odredbom čl. 108 st. 2 Zakonika o krivičnom postupku (ZKP-a) predvidjeno da se ne može saslušavati kao svjedok branilac okrivljenog o onome što mu je okrivljeni kao svom braniocu povjerio, pri čemu je bez uticaja da li je branilac kome je to povjereno, to i prestao biti u postupku, i ne može biti isipitivan kao svjedok ni ako bi ga okrivljeni oslobodio čuvanja tajne. </span>
</p>
<p class="p2"></p>
<p class="p2">
<span>Sud je tokom postupka pokušao da obezbijedi prisustvo V. Ž. kako bi istoga saslušao u svojstvu svjedoka, u kojem pravcu je izdao osamnaest naredbi za prinudno dovodjenje ovog svjedoka, uputio dopis načelniku Uprave policije PJ Nikšić 05.12.2012. godine i dopis  - urgenciju direktoru policije od 26.11.2012. godine, a u cilju obezbedjenja njegovog prisustva.</span>
</p>
<p class="p2">
<span> </span>
</p>
<p class="p2">
<span>Službenici Uprave policije PJ Nikšić su postupili po svim izdatim naredbama od strane suda, te upućenim dopisima i urgencijama, a razlozi zašto nije postupljeno su bili isti, da su V. Ž. u više navrata tražili adresi iz spisa, na kojoj ga nisu pronašli, te da je lice nedostupno državnim organima, sa kojih razloga je sud donio rješenje da se ovo lice ne saslušava u dokaznom postupku, jer je bilo  očigledno da se njegovo prisustvo ne može obezbijediti. </span>
</p>
<p class="p2"></p>
<p class="p2">
<span>Kako je sud optuženog R. R. oslobodio od optužbe, sud je, na osnovu čl.230 Zakonika o krivičnom postupku, odlučio da ½ troškova krivičnog postupka u iznosu od 267,35 €, kao i troškovi branioca po službenoj dužnosti, koji se odnose na ovog optuženog padaju na teret sredstava suda. </span>
</p>
<p class="p2"></p>
<p class="p2">
<span>Sud je cijenio i druge izvedene dokaze, pa je našao da isti nijesu od uticaja na donošenje drugačije odluke.</span>
</p>
<p class="p2"></p>
<p class="p2">
<span>Na osnovu iznijetih razloga, a primjenom navedenih zakonskih propisa, odlučeno je kao u izreci.</span>
</p>
<p class="p2"></p>
<p class="p1">
<span>VIŠI SUD U PODGORICI</span>
</p>
<p class="p1">
<span>Dana 26.04.2013.godine</span>
</p>
<p class="p2"></p>
<p class="p2"></p>
<p class="p4">
<span>PREDSJEDNIK VIJEĆA – SUDIJA</span>
</p>
<p class="p4">
<span>Vesna Moštrokol, s.r.</span>
</p>
<p class="p4"></p>
<p class="p5">
<span class="s2">PRAVNA POUKA:</span>
</p>
<p class="p5"></p>
<p class="p5">
<span>Protiv ove presude dozvoljena je žalba Apelacionom</span>
</p>
<p class="p5">
<span> sudu Crne Gore u roku od 15 dana od dana prijema</span>
</p>
<p class="p5">
<span> pismenog otpravka iste, a preko ovog suda.</span>
</p>
<p class="p5"></p>
<p class="p1"></p>
<p class="p1">
<span>Tačnost otpravka ovjerava namještenik suda</span>
</p>
<p class="p1">
<span class="s3">Anka Raković</span>
</p>
<p class="p1"></p>
<p class="p6"></p>
<p class="p4"></p>
<p class="p4"></p>
<p class="p7"></p>
<p class="p7"></p>
<p class="p7"></p>


</body>