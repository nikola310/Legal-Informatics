<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{color:#000000;font-size:12pt;font-family:'Arial'}
.span3{;font-size:12pt;font-family:'Arial';font-style:italic }
</style>
</head>
<body class="b1" style="background: #aaa;">
<div class="window1">
<div class="page1">
<p>
<span></span>
</p>
<p style="text-align:right">
<span class="span1">                           K. br. 677/17 </span>
</p>
<p>&nbsp;</p>
<p style="text-align:center;">
<span class="span1">U IME CRNE GORE</span>
</p>
<p>&nbsp;</p>
<p>
<span class="span1">OSNOVNI SUD U PODGORICI kao prvostepeni, krivični, po sutkinji Željki Jovović, uz učešće samostalne referentkinje Danijele Rajković kao zapisničarke, u krivičnom postupku protiv okrivljenog D. O., zbog krivičnog djela teška tjelesna povreda iz čl. 151 st. 1 Krivičnog zakonika Crne Gore u sticaju sa krivičnim djelom laka tjelesna povreda iz čl. 152 st. 2 u vezi st. 1 Krivičnog zakonika Crne Gore,</span><span class="span2"> odlučujući po optužnom predlogu ODT-a Podgorica Kt. br. 702/17 od 04. 10. 2017. godine,</span><span class="span1"> nakon glavnog i javnog pretresa održanog dana 23. 04. 2018. godine, u prisustvu zastupnice optužbe Snežane Šišević, državne tužiteljke u ODT-u Podgorica, okrivljenog i njegovog branioca, adv. K. S., te punomoćnika oštećenih adv. V. R., izrekao je i dana 26. 04. 2018. godine javno objavio</span>
</p>
<p>&nbsp;</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p>
<span class="span1">Okrivljeni:</span>
</p>
<p>
<span class="span1">D. O., JMB xxxxxxxxxxxxxx, od oca N. i majke M., rođene O., rođen xx. xx. 19xx. godine u S., BiH, sa prebivalištem u P., državljanin Crne Gore, završio srednju školu, logističar u NVO "M.", oženjen, otac dvoje djece, srednjeg imovnog stanja, neosuđivan, u pritvoru od 03. 06. 2017. godine do 07. 06. 2017. godine;</span>
</p>
<p>&nbsp;</p>
<p style="text-align:center;">
<span class="span1">Kriv je</span>
</p>
<p>&nbsp;</p>
<p>
<span class="span1">Što je:</span>
</p>
<p>&nbsp;</p>
<p>
<span class="span1">Dana 03. 06. 2017. godine, oko 10:00 časova, u porodičnom stanu oštećenih N. M.</span><span class="span1"> </span><span class="span1">i V. Ć. M., u Ul. Đ. M.  br. x, u Podgorici, svjestan svojih djela čija je izvršenja htio i znajući da su ista zabranjena, drugog lako tjelesno povrijedio sredstvom podobnim da tijelo teško povrijedi i zdravlje teško naruši, na način što je oštećenog N. M. oborio na pod, legao preko njega, kako bi ga onemogućio da se brani, nakon čega ga je udario keramičkom šoljom u predjelu čela i pesnicama u predjelu čela i ramena, a zatim je ustao, uzeo metalni čekić i sa njim udario oštećenog u predjelu desne noge, nanoseći mu laku tjelesnu povredu u vidu prskotine u desnoj polovini čeonog predjela, višestruke oguljotine u lijevom predjelu čeonog predjela, oguljotinu u predjelu lijevog ramena i oguljotinu u predjelu desne potkoljenice, a dok je oštećena V. Ć. M. pokušavala da odbrani svog supruga oštećenog N. M. od daljeg napada, okrivljeni je istu teško tjelesno povrjedio na način što je udario pesnicom po glavi, kada je oštećena podigla ruke da bi zaštila lice i glavu, nakon čega je okrivljeni keramičkom šoljom udario u predjelu lijeve šake, nanoseći joj tešku tjelesnu povredu u vidu razderine trećeg prsta lijeve šake praćenu presijecanjem tetive mišića opružača tog prsta i krvni podliv u potiljačnom predjelu,</span>
</p>
<p>
<span class="span1">- čime je izvršio krivično djelo teška tjelesna povreda iz čl. 151 st. 1 Krivičnog zakonika Crne Gore, u odnosu na V. Ć. M. u sticaju sa krivičnim djelom laka tjelesna povreda iz čl. 152 st. 2 u vezi st. 1 Krivičnog zakonika Crne Gore, u odnosu na N. M..</span>
</p>
<p>&nbsp;</p>
<p>
<span class="span1">Sud okrivljenom D. O. na osnovu čl. 4 st. 2, 32, 36, 42 st. 1, te čl. 48 st. 1 Krivičnog zakonika Crne Gore, prethodno utvrđuje:</span>
</p>
<p>&nbsp;</p>
<p>
<span class="span1">- za krivično djelo teška tjelesna povreda iz čl. 151 st. 1 Krivičnog zakonika Crne Gore, kaznu zatvora u trajanju od 6 (šest) mjeseci; </span>
</p>
<p>
<span class="span1">- za krivično djelo laka tjelesna povreda iz čl. 152 st. 2 u vezi st. 1 Krivičnog zakonika Crne Gore, kaznu zatvora u trajanju 30 (trideset) dana; </span>
</p>
<p>&nbsp;</p>
<p>
<span class="span1">Pa sud okrivljenog primjenom čl. 48 st. 2 i 51 Krivičnog zakonika Crne Gore, te čl. 226, 227, 229, 239 i 374 Zakonika o krivičnom postupku</span>
</p>
<p>&nbsp;</p>
<p style="text-align:center;">
<span class="span1">O S U Đ U J E</span>
</p>
<p>&nbsp;</p>
<p>
<span class="span1">Na jedinstvenu kaznu zatvora u trajanju od 6 (šest) mjeseci, u koju kaznu se uračunava vrijeme provedeno u pritvoru od od 03. 06. 2017. godine, od 10:15 časova, do 07. 06. 2017. godine. </span>
</p>
<p>&nbsp;</p>
<p>
<span class="span1">Oštećeni V. Ć.</span><span class="span1"> </span><span class="span1">M. i N. M.</span><span class="span1"> </span><span class="span1">se radi ostvarivanja imovinskopravnog zahtjeva upućuju na parnični postupak.</span>
</p>
<p>&nbsp;</p>
<p>
<span class="span1">Obavezuje se okrivljeni da plati po osnovu troškova krivičnog postupka iznos od 272,00 eura, u roku od 15 dana po pravosnažnosti presude, pod prijetnjom prinudnog izvršenja, dok će sud o troškovima koji se odnose na nagradu i nužne izdatke oštećenih i njihovog punomoćnika, odlučiti posebnim rješenjem.</span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Optužnim predlogom ODT-a Podgorica Kt. br. 702/17 od 04. 10. 2017. godine okrivljenom D. O. stavljeno je na teret izvršenje krivičnog djela teška tjelesna povreda iz čl. 151 st. 1 Krivičnog zakonika Crne Gore na štetu V. Ć. M. u sticaju sa krivičnim djelom laka tjelesna povreda iz čl. 152 st. 2 u vezi st. 1 Krivičnog zakonika Crne Gore na štetu N. M.. Zastupnica optužbe je na glavnom pretresu, prije daV. završne riječi, izmijenila činjenični opis dispozitiva optužnog predloga, kao u izreci presude, dok je pravna kvalifikacija ostala neizmijenjena. U završnoj riječi je navela da je provedenim dokaznim postupkom na nesumnjiv način dokazano izvršenje predmetnog krivičnog djela, na način kako je to predstavljeno izmijenjenim dispozitivom optužnog akta, dok je odbrana okrivljenog, prema stanovištu optužbe, sračunata u cilju olakšavanja položaja u postupku i izbjegavanja krivice, pri čemu i sam okrivljeni navodi da je incidentna situacija nastala nakon njegovog ispostavljanja računa i negodovanja oštećenih na visinu istog, kada je, kako sam kaže, iz svog pribora izvadio čekić i sa njim udario i oštetio trpezarijski sto za kojim je prethodno sjedio oštećeni N. M., ne očekujući ovako ponašanje i agresivnost okrivljenog. Svi provedeni dokazi ukazuju da su oštećeni bili žrtve nekontrolisanog napada okrivljenog, kojom prilikom su zadobili povrede, te da praktično nisu imali bilo kakvu mogućnost da se brane, jer nijedna njihova molba da prestane sa napadom i udaranjem nije dala rezultat, već je okrivljeni nastavljao, ne birajući sredstva kojima će udarati oštećene. Cijeneći navedeno, konaćno je predložila sudu da okrivljenog oglasi krivim i kazni po zakonu. </span>
</p>
<p>
<span class="span1">Punomoćnik oštećenih, adv. V. R. je u završnoj riječi u bitnom naveo da </span><span class="span1">svi dokazi provedeni na glavnom pretresu na nesumnjiv način potvrđuju da je okrivljeni izvršio krivična djela koja su mu stavljena na teret i da je postupao sa direktnim umišljajem. Naime, nesporno je utvrđeno da je okrivljeni prije kritičnog događaja više puta radio razne majstorske poslove u stanu oštećenih i da je svaki put, bez izuzetka, plaćen za poslove koje je radio i nikada nije bio oštećen. Takođe je nesporno utvrđeno da je dana 03. 06. 2017. godine, po prethodnom dogovoru sa oštećenom V. Ć. M., došao u stan oštećenih da bi popravio kvaku na ulaznim vratima stana. Svi provedeni dokazi potvrđuju iskaze oštećenih da ih je tom prilikom okrivljeni napao i povrijedio udarcima keramičkom šoljom, čekićem i pesnicama. Okrivljeni je u odbrani naveo da je tokom razgovora uzeo čekić kojim je napravio oštećenje na trpezarijskom stolu, navodeći da je to uradio zbog ljutnje i revolta. Zato je njegova odbrana da je on bio napadnut i da se branio neosnovana i nelogična, a činjenica da je uzeo čekić tokom razgovora i njime udario prvo po stolu, a kasnije i oštećenog N. M., pokazuje upravo da je okrivljeni odlučio da napadne oštećene, a ne oni njega, kako je pokušao da predstavi. Konstrukcija odbrane posebno je nelogična i neistinita kada se uzme u obzir činjenica da N. boluje od rijetke vrste leukemije koja fizičku snagu kod pacijenata višestruko smanjuje, pri čemu je deset godina stariji </span><span class="span1">od okrivljenog, pa je nesporno da je okrivljeni pred sudom iznio očiglednu neistinu da ga je N. uhvatio lijevom rukom u grif i prebacio preko stola par metara dalje na krevet. Dalje, okrivljeni je pred sudom tvrdio da ga je oštećeni N. M.</span><span class="span1"> </span><span class="span1">u grifu stezao jako, usljed čega se borio za dah, obzirom da ga je stegnuo preko grla, zbog čega nije mogao da diše. Ovaj dio odbrane okrivljenog dodatno opovrgava medicinska dokumentacija na njegovo ime, koju je upravo odbrana predložila kao dokaz i iskaz vještaka medicinske struke dat na glavnom pretresu u kome je potvrdio sve navode oštećenih, uključujući i navod oštećene V. Ć. M. da se ona bacila na okrivljenog kako bi pokušala da odbije njegov napad na N., koji se nalazio na podu, za koje vrijeme je okrivljeni bio na njemu i udarao ga šakama, pa da je okrivljenog počela udarati šakama po leđima i stomaku kako bi ga sklonila sa N.. Konačno, u ime oštećenih se pridružio krivičnom gonjenju i tražio od suda da okrivljenog oglasi krivim i izrekne mu kaznu u skladu za zakonom, ukazujući da pri odlučivanju o kazni sud treba da uzme u obzir činjenicu da okrivljeni nije imao ni najmanjeg razloga da ispolji agresivnost prema oštećenima jer je uvijek bio ispoštovan od njihove strane u svakom smislu, pružana mu je pomoć svake vrste i od oštećenih je imao samo koristi u životu. Dalje, jačina povrede zaštićenog dobra pri izvršenju krivičnih djela je izuzetno visoka, jer je okrivljeni oštećenima nanio više povreda i samo sticaj srećnih okolnosti je razlog što posljedice izvršenja krivičnih djela nisu bile tragične. Otežavajuća okolnost na strani okrivljenog je i njegovo držanje nakon izvršenog krivičnog djela, jer je u poslovnim prostorijama NVO "M." provocirao oštećenu i kod nje izazavao akutnu psihičku reakciju na stres, što je konstatovao i vještak u svom mišljenju. Na kraju, otežavajuća okolnost na strani okrivljenog je i njegov odnos prema žrtvama, jer on nakon izvršenja krivičnog djela nije pokazao ni najmanje kajanja zbog povreda koje su oštećeni zadobili. Okrivljeni nije čak ni posredno pokušao da pokaže da mu je žao što je do svega došlo i što su oštećeni povrijeđeni, kao što nije iskazao nikakvo interesovanje za stanje oštećenih nakon zadobijenih povreda. Smatra da je kazna zatvora u zakonom propisanim granicama jedina primjerena i neophodna radi postizanja svrhe kažnjaV., a tražio je i troškove postupka po AT-u. </span>
</p>
<p>
<span class="span1">Okrivljeni D. O. je u svojoj odbrani u prethodnom postupku naveo </span><span class="span1">da je zaposlen u „M.“-u već deset godina i radi na poslovima glavnog logističara. Izvršna direktorica „M.“-a V. Ć., angažovala ga je da joj izvodi poslove prepravke i renoviranja stana, koji se nalazi u Ul. Đ. M. u Podgorici, u kome ona živi sa svojim suprugom N. M. i njegovom kćerkom Petrom. Radove u stanu je izvodio poslije posla i vikendima, u trajanju od dva mjeseca, a isti se sastoje u renoviranju terase, opravci namještaja, postavljanju slika, utičnica, rasvjete u kupatilu, opravci kvake i slično. Dalje je naveo da je V., dana 01. 06. 2017. godine, dok se nalazio u prostorijama „M.“-a, na njen zahtjev dostavio spisak i obračun svega urađenog u stanu, kada mu je ona rekla da cijena od 435,00 eura nije korektna, ali da će mu platiti. U petak, 02. 06. 2017. godine, dok su bili na poslu, V. ga je pitala kada će doći da završi rad oko kvake i saopštila mu da nije zadovoljna sa stolom koji je napravio, te da treba da se dogovore oko cijene. Na to joj je odgovorio da je već dao cijenu, pri čemu nije uračunao sto, jer je isti radio kao reklamaciju na sto koji joj je završio prije sedam godina, tako da su se dogovorili da dođe kod nje narednog dana u 10:00 časova. Dana 03. 06. 2017. godine, oko 10:00 časova, po dogovoru je došao u stan kod Vanje i N., a sa sobom je donio tri ili četiri kutije sa alatom i kesu sa produžnim kablom. Vrata mu je otvorila V., a N., koji mu je bio okrenut leđima, vidio je u kuhinji. Alat je ostavio na ulazu u stan, izvadio šta mu treba, popravio kvaku i krenuo da se pakuje, kada je rekao: „Ja sam završio i hoću da idem, molim vas pripremite mi novac“, a V. mu je rekla: „Za novac ćeš se dogovoriti sa N.“, kada joj je uputio riječi: “N. nije ništa od mene tražio, niti sam se sa njim dogovarao, tako da ne znam o čemu sa njim da se dogovaram“. U tom trenutku, N. koji je doručkovao, obratio mu se riječima: “Ovo nije korektno i nećemo da ti platimo“, a takođe je još nešto govorio, ali ga nije razumio, zbog čega mu je rekao da završi doručak, a onda mu je N. uputio riječi: “Nećeš mi ti određivati što ću ja da radim u svojoj kući“. Tada je počeo da pakuje alat, a N. mu je kazao: “Završi to pakovanje i izlazi napolje“, na šta mu je odgovorio: “Neću izaći dok me ne isplatite“, pa ga je N. upozorio da se ne može ponašati u njegovoj kući kako hoće, već kako on kaže, a V. mu je rekla da sjedne, kada je N. saopštio: “Neću da mi sjedi u mojoj kući“, na šta mu je on rekao: “Neću da izađem, a ti me izbaci“. Dok je pakovao ostatak alata, N. </span><span class="span1">ga je lijevom rukom blago gurnuo u desno rame i rekao: “Ajde, izlazi napolje“. U tom momentu je iz kutije alata izvadio metalni čekić sa gumenom drškom koja je dijelom ogoljena, pa je i dio drške metalni i napravio je par koraka prema trpezarijskom stolu, koji se nalazio desno od njega, zamahnuo je i jako udario čekićem u sto, koji se oštetio. Tada je V. počela da viče, pri čemu je podigla kažiprst, kojim mu je prijetila, za koje vrijeme je N. smirivao, a zatim je rekao: ”D</span><span class="span1">.</span><span class="span1">, pusti sad čekić, zamahuješ na mene čekićem, a ja sam nenaoružan”. Tada mu je dao čekić iz ruke, a N. ga je prihvatio, da bi zatim sjeli, on na trosjed, N. na fotelju sa njegove desne strane, a V. je bila u hodniku. Vidio je da V. nosi telefon i izlazi na terasu, a zatim je čuo kako govori: ”Upomoć, policija, neko nas je napao čekićem”, a N. joj je govorio: ”Neka V., nemoj zvati policiju, pusti da ovo riješim”. Tada je ustao i rekao im: “Nek vas đavo nosi kad vas je dao, kako vas sastavi”, N. je ustao, a on je nastavio da galami, s tim što se ne sjeća šta je pričao. N. ga je uhvatio u grif i to lijevom rukom oko vrata i oborio ga na krevet koji se nalazio prekoputa trosjeda, a zatim je i pao na njega, nakon čega se on skotrljao između kreveta i klavira, a N. je nastavio da ga drži u grif. Sve vrijeme V. je vikala govoreći: ”Na mog muža si udario”. Bio je u položaju u kojem mu je glava bila ispod kreveta, a N. je nogama bio oslonjen na krevet i rukom ga držao oko vrata. Osjetio je udarce po glavi i leđima koje mu je zadala V., koji udarci nisu bili jaki, a ne sjeća se koliko puta ga je udarila. Skupio je snage i podigao oboje sa sebe, svi su se prevrnuli, a on se naslonio na klavir, dok je N.na desna ruka i dalje bila oko njegovog vrata. U tom momentu, vidio je na malom stolu, koji se nalazio pored njega, zelenu šolju od kafe, uzeo je i njome udario N. po glavi u dijelu tjemena, od kojeg udarca se šolja polomila i ruci mu je ostala drška od iste. Za to vrijeme, V. je bila iznad njega i N., jer je on bio u polusjedećem položaju, dok je N. bio koljenom naslonjen na krevet, a i dalje ga je držao za vrat. Tada ga je V. prstima udarala po licu, kada je bacio slomljeni dio šolje sa strane i udario V. nekoliko puta dlanovima po glavi, ali ne zna tačno koliko puta. N. je tada uzeo čekić koji mu je prethodno dao, a on je pobjegao do ulaznih vrata, uzeo je iz alata drugi čekić i okrenuo se prema njima, za koje vrijeme je N. držao čekić podignut uvis, pa je on podigao svoj i tako su mahali čekićima, ali se istima nisu udarali. Nakon toga, N. je sjeo na krevet, a on na trosjed preko puta njega, obojica držeći čekiće u rukama, pa su ih tako zatekli policijski službenici, koji su ubrzo stigli. Pojasnio je da je godinama obavljao mnogo majstorskih poslova u V. stanu i više puta se dešavalo da nema sitan novac da mu odmah plati ili da nema dovoljno novca, a on nikad zbog toga nije pravio problem, jer je ona kasnije uvijek izmirivala svoje obaveze. Nakon što je N. udario čašom po glavi, ona je pukla na njegovoj glavi, dok mu je u ruci ostala ručka i jedan mali dio te šolje uz ručku, ali ne zna u koliko djelova se ista polomila, niti gdje je pala sa N. glave. U trenutku kada je udario N. po glavi, V. je bila iza N., pa joj je možda ruka bila na N. glavi kada ga je udario, ali zna da Vanju nije udarao po rukama. Njihova svađa i fizički obračun trajali su oko pet minuta, a njemu se činila kao vječnost. Za vrijeme spornog događaja N. i V. nisu padali, nisu imali gdje, jer je N. bio nogama oslonjen na krevet, a V. je bila iznad njih. Malo prije dolaska policije, vidio je da V. ima krv na čelu, ali nije primjetio krv bilo gdje drugo. Zna da je govorio N.: ”Ako ne platiš na mostu, platićeš na ćupriji”, a nije mu govorio: ”Pazi se dobro” i te riječi mu nije uputio kao prijetnju, već kao poznatu frazu, koju doživljava sa značenjem da ko god se ogriješi u životu, za to kasnije ispašta. Takođe, nije govorio N. da će, ukoliko mu ne plate, pričati drugačije. Ukazuje da je sa V. bio u odličnim odnosima, ona je njegov poslodavac, dok je N. manje poznavao, ali ga je doživljavao kao finog, duhovitog čovjeka. Pojasnio je da je po stolu jako udario čekićem zbog ljutnje i revolta. Nije primjetio da je N. gubio svijest, a šolja kojom je udario N. je bila puna toza od kafe. Nije se mogao izjasniti kojim intenzitetom je udarao V</span><span class="span1">.</span><span class="span1">, a osim šolje i čekića, koje je držao u rukama, za vrijeme kritičnog događaja, nije držao nijedan drugi predmet. Povredu je zadobio tokom pada, kada su on i N. pali. </span><span class="span1">Na glavnom pretresu je, u cjelosti ponavljajući odbranu, dodao da mu je, kada je došao na stan kod V</span><span class="span1">.</span><span class="span1">, ona rekla "Zdravo D.", a tako mu se nije obraćala nikada ranije, pa mu je to bilo čudno. Nakon što je imao prvi konflikt sa V. i N. shvatio je da je bolje da ide, jer od toga nema ništa. Kada je N. udario šoljom koja mu se nalazila u desnoj ruci, on ga je pustio, a za vrijeme dok ga je N. držao plašio se da ga V. ne udari, odnosno ne probode nečim, obzirom da je ona bila slobodna, pri čemu se plašio i jer je znao da V. ima pušku. Dalje je naveo da se ni sada ne sjeća šta je tačno govorio V. i N., za šta </span><span class="span1">je kod tužioca rekao da je galamio. U trenutku kada je N. udario šoljom nalazio se na podu u čučećem položaju, dok je N. bio iznad njega i on se takođe nalazio u čučećem položaju na krevetu, tačnije koljenima je bio naslonjen na krevet i desnom rukom ga je držao u grif, pri čemu mu je glava bila okrenuta ka podu. Za to vrijeme V. je bila negdje iza N., nije mogao da je vidi, ali je osjetio da je tu i ona ga je udarala u predjelu potiljačnog dijela glave. N. je takođe pokušavao da ga udara lijevom rukom, ali nije uspijevao, obzirom da ga je desnom držao u grif. Pojasnio je da ga je V. udarala rukama, odnosno dlanovima, što je osjećao po udarcima, pri čemu ga je udarala najjače što je mogla, ali mu tim udarcima nisu nanešene neke povrede. Kasnije, kada se ispravio, ona ga je udarala prstima. Kada je N. udario šoljom koja mu se nalazila u desnoj ruci, oslobodio se od njega, pa je lijevom rukom udario Vanju, a zatim odbacio šolju, nakon čega je Vanju udario i desnom rukom. Misli da je udario negdje kod ramena ili glave u predjelu uha. Kada je došao kod Vanje i N. osjetio je neku zategnutu situaciju, odnosno oni su se ponašali drugačije u odnosu na njegove ranije dolaske. V. ga je nazvala D., što inače nikada ne radi, a prilikom dolaska bio je raspoložen, jer je posle dva mjeseca završio sve radove i nadao se da će biti isplaćen. Pojasnio je da je N. keramičkom šoljom udario jedanput, a kada ga je udario, šolja se polomila i u ruci mu je ostala ručka i to samo taj dio bez dna šolje. Činilo mu se da ga je N. dugo držao u grifu, ali to zaista nije mogao vremenski da odredi, pri čemu ga je držao jako, stezao ga i zna da se u tom trenutku borio za dah, jer ga je stegnuo i preko grla, u kojim momentima je mogao da diše, ali otežano. Kada je spakovao alat, nalazio se kod ulaznih vrata. Za vrijeme dok ga je V. udarala kada je bio u klečećem položaju, ona se nalazila odmah iza N., tačnije misli da je bila naslonjena na N.. Ne zna kojim intenzitetom je V. zadao udarce, a udarao je dlanovima i to kako bi se odbranio. Visok je dva metra, a težak 87-88 kg, dok je u kritičnom događaju i sam zadobio povrede, zbog kojih mu je u Kliničkom centru ukazana pomoć, o čemu posjeduje izvještaj. U završnoj riječi je naveo </span><span class="span1">nije kriv, niti je nasilnik, kako su to kroz postupak predstavljali oštećeni. U toku suđenja su toliko ružnog rekli o njemu, a do tada ni sam nije znao šta misle. Nikada prije nisu pokazivali nezadovoljstvo i netrpeljivost prema njemu, tako da ne zna otkud tolika želja da mu se nanese šteta. Tog 3. juna u V.nom stanu bio je napadnut, branio se i oštećenima nanio lake tjelesne povrede. Postojanje njegovih povreda, očigledno, nekome nije odgovaralo, pa su se one nekako “zagubile”, a punomoćnik oštećenih je čak uspio da izjavi i da one nisu bitne. Iako nisu bile teške, te povrede govore u prilog onome što je na suđenju navodio. Mislio je da sve njegove izjave na sudu i u policiji predstavljaju samo formalnost i da se već zna kako se sve odigralo, zbog čega nema razloga da bilo šta izmišlja i ispada smiješan. Da je dobro složena priča važnija od dokaza potvrdio je vještak, koji je vještačeći povrede oštećenih pokušao da u potpunosti medicinski potvrdi njihove tvrdnje. Njemu se pridružio i doktor B., koji kao da je imao zadatak da i najsitniji propust vještaka opravda, pri tome ne misleći na svoj ugled ili kojim slučajem na istinu i pravdu. Ponovo ukazuje da nije imao nikakav motiv da oštećenima nanese bilo kakvu štetu, a kamoli da ih iz čista mira i bez ikakvog povoda brutalno pretuče, kao što to oni prikazuju. Pretpostavlja da je sve ovo samo taktika, jer kad je izbio verbalni sukob, V. je odmah pozvala policiju i rekla da im neko prijeti čekićem. Vjerovatno misleći da, ako je sve prijavila, šta god da se desi, oni neće biti sumnjivi, dakle, napravili su alibi. Na kraju je još jednom ukazao da nije počinio krivična djela stavljena mu na teret, zbog čega je predložio sudu da donese oslobađajuću presudu.</span>
</p>
<p>
<span class="span1">Branilac okrivljenog, adv. S. K. je u završnoj riječi u bitnom naveo </span><span class="span1">da je okrivljeni kritičnom prilikom postupao u nužnoj odbrani, zbog čega isti ne može biti odgovoran u ovoj krivičnopravnoj stvari. Nalazi da je predmetna optužba nerazumljiva, nejasna i nemoguća te da je fizički nemoguće da majstor borilačkih vještina izvede radnje na način kako ih zastupnik optužbe prikazuje u optužnom aktu, a ne čovjek kao što je okrivljeni. Okrivljeni je u svojoj odbrani do detalja objasnio šta se desilo kritičnog dana u stanu M., što potvrđuju materijalni dokazi i zdravorazumska logika. Posmatravši od početka, a to je trenutak udaranja čekićem u kuhinjski sto oštećenih, okrivljeni je objasnio da je to uradio u znak revolta zbog nesuglasica sa oštećenima, a ne zato što je htio da čekićem udari oštećenog N. M., pri čemu sam taj čin oštećeni različito prikazuju, ali su oboje izričiti u tvrdnji da je okrivljeni N. gađao čekićem sa namjerom da ga povrijedi. Nadalje, evidentna je želja i namjera oštećenih da kod suda stvore </span><span class="span1">utisak da je okrivljeni došao u njihov stan neraspoložen. Međutim, ni tu im se iskazi ne poklapaju, jer stanje uzrujanosti nije isto što i nervoza. Nasuptot tome, okrivljeni je došao u stan oštećenih raspoložen, jer je očekivao da će dobiti novac posle dva mjeseca i izmiriti dugove. Kod takvih okolnosti sasvim je prirodno i normalno da D. O. bude raspoložen sve i da je ustao na lijevu nogu toga jutra, jer novčana naknada koju će dobiti za svoj rad svakako jeste razlog za raspoloženje, a ne za uzrujanost i nervozu, kako to prikazuju oštećeni. Takođe, lokalitet povreda kod okrivljenog ukazuje da on govori istinu i da je bio napadnut od strane oštećenog N. M., te demantuje oštećenu V. Ć. M., koja navodi da je oštećenom zadavala udarce u predjelu leđa i stomaka. Imajući u vidu navode odbrane okrivljenog, lokalitet njegovih povreda, neprihvatljive navode oštećenih i materijalne dokaze koji postoje u spisima predmeta, van svake sumnje je da je okrivljeni bio napadnut od N. M.i bio u „grifu“. U takvoj situaciji okrivljeni je osjećao strah, jer mu je ponestajalo vazduha zbog stezanja za vrat, plašio se da mu ne povrijede operisano oko, kao i da ga V. nečim ne probode, jer je ona bila slobodna. Da bi se oslobodio „grifa“, okrivljeni svojom desnom rukom hvata za ručku zelenu keramičku šolju i njome udara u glavu oštećenog N. M. u desni dio njegove glave, nakon čega se keramička šolja lomi, a okrivljeni oslobađa „grifa“. Da je keramičkom šoljom okrivljeni udario oštećenog N. M. u glavu, nakon čega je došlo do razbijanja te šolje, potvrđuje i sam oštećeni M., kao i posjekotina na njegovoj glavi i medicinska dokumentacija oštećenog. Tvrdnja oštećenog da je od tog udarca izgubio svijest je netačna i izmišljena, što potvrđuje i izvještaj ljekara specijaliste broj protokola 10005 od 03. 06. 2017. godine na njegovo ime, u kome se između ostalog konstatuje: „Pacijent navodi da je zadobio udarac u glavu keramičkom posudom. Navodi da je zadobio više udaraca po glavi i tijelu, nije gubio svijest, rekonstruiše događaj u cjelini“. Medicinska dokumentacija oštećenog N. M.</span><span class="span1"> </span><span class="span1">jasno pokazuje da je on doktorima opisao kako ga je i čime okrivljeni udario u glavu, pa je njegova izjava data tužiocu neistinita a istinu ne govori ni oštećena V. Ć. M. koja pokušava objasniti da je okrivljeni zelenom keramičkom šoljom udario po rukama, dok je štitila lice i da je tek kasnije shvatila da je to bila keramička šolja, jer navodno u momentu udaranja nije vidjela čime je D. udara. Apsurdno je i da oštećena V. Ć. M. brani svog supruga i fizički nasrće na okrivljenog, a kada okrivljeni navodno napada nju i udara je po glavi, gdje joj može nanijeti teške povrede, ona žmuri, ne brani se i ne vidi kako je i čime okrivljeni udara. Nelogično je i to da je udara keramičkom šoljom, jer bi u tom slučaju morala imati podlive na rukama, a kada bi se šolja razbila, morala bi imati povrede po licu i drugoj ruci od polomljenih djelova šolje. Nelogično je da oštećena V. Ć. M. mirno izlazi na terasu, dok joj za vratom diše okrivljeni sa podignutim čekićem u ruci, vičući da ne zove policiju, pri čemu ona sve to staloženo isprati, a okrivljeni mirno sjedne na trosjed sa čekićem u ruci. Da keramičkom šoljom nije udarana oštećena V. Ć. M. potvrđuje i činjenica da na ostacima polomljene keramičke šolje nije bilo njene krvi. U toku istrage državni tužilac je bio dužan da naloži da se izvrši biohemijsko vještačenje dijelova polomljene keramičke zelene šolje, kako bi se utvrdilo prisustvo ili odsustvo krvi oštećene i tako se dirketno provjerilo da li je ona zadobila navedenu povredu, što ukazuje i na nezakonit rad tužilaštva. Definitivnu potvrdu tačnosti navoda okrivljenog da je kritičnom prilikom keramičkom šoljom udario oštećenog N. M. i da se ista polomila o njegovu glavu, a da okrivljeni nije preduzeo radnju kojom je nanesena teška tjelesna povreda oštećenoj V. Ć. M., predstavlja medicinska dokumentacija na ime oštećenih i okrivljenog. Branilac je ukazao i na materijalne dokaze, koji na direktan način potvrđuju tačnost navoda odbrane, a istovremeno demantuju iskaze oštećenih, a to su Službena zabilješka UP CB Podgorica Ku. br. 392/17 od 03. 06. 2017. godine i zapisnik o uviđaju UP CB Podgorica od 03. 06. 2017. godine sa izvještajem o kriminalističko tehničkom pregledu lica mjesta, iz kojih proizilazi da je kritičnom prilikom polomljena samo keramička šolja zelene boje, dok nije polomljena nikava keramička čaša, kako se to navodilo u optužnom aktu. Iz medicinske dokumentacije oštećene V. Ć. M. se između ostalog utvrđuje odlučna činjenica, kojom se demantuju njeni navodi dati kod tužioca i na glavnom pretresu u pogledu zadobijanja teške tjelese povrede, koji su nejasni i konfuzni. Tada je navela da je navodno vidjela da je okrivljeni udara nečim, ali da ne zna čime i da pretpostavlja da joj je od toga nanijeta teška tjelesna povreda. Pretpostavila je da je to keramička šolja zelene boje koja je bila polomljena. U izvještaju ljekara specijaliste broj protokla </span><span class="span1">6896 za oštećenu V. Ć. M. navodi se da je povredu III prsta lijeve šake zadobila udarcem keramičkom pločicom od strane njoj poznate osobe. Upravo ovaj izvještaj razobličava iskaz oštećene dat kod tužioca i na glavnom pretresu u pogledu zadobijanja teške tjelesne povrede trećeg prsta lijeve šake, zbog toga što je oštećena tog istog dana kada se desio kritični događaj medicinski zbrinuta u Kliničkom centru Crne Gore. Iz medicineske dokumentacije na ime oštećenog N. M., konkretno iz izvještaja ljekara specijaliste broj 10005 od 03. 06. 2017. godine, proizilazi da je oštećeni ljekarima specijalistima koji su mu ukazivali pomoć opisao kako je i od čega zadobio udarce, kojim predmetom, u kom dijelu tijela, navodeći da nije gubio svijest. Povreda koja je između ostalih konastatovana je i posjekotina na glavi frontalno desno u dužini 5cm pune debljine kože i potkože, a ista i po lokalitetu i po karakteristikama jasno upućuje da je nastala od loma keramičke šolje o glavu oštećenog. Kada se lokalitet navedene povrede, njene osobine i karakteristike dovedu u vezu sa navodima oštećenog da ga je u tom dijelu glave okrivljeni udario keramičkom šoljom i usmenim pojašnjenjem vještaka medicinske struke, pa se to uporedi sa navodima odbrane okrivljenog, jasno se izvodi zaključak da je odbrana okrivljenog istinita i da se sve desilo onako kako je okrivljeni to saopštio. Nadalje, povreda kod oštećenog N. M. u predjelu vrata desno eksorijacija 4 cm predstavlja potvrdu tačnosti navoda odbrane okrivljenog da ga je oštećeni prvo uhvatio u „grif“ lijevom rukom, pa kada je oštećene zbacio sa sebe, onda ga je oštećeni N. M. uhvatio u „grif“ desnom rukom. Povreda kod oštećenog M. na desnoj potkoljenici je nastala kada je on sa okrivljenim pao na podlogu i nastala je udarom desne noge oštećenog o drveni dio kreveta. Iz fotodokumentacije broj 59-10-244-1297/1305 od 03. 06. 2017. godine se jasno mogu i vizuelno uočiti stvari i predmeti koji potvrđuju tačnost navoda odbrane okrivljenog. Na slici broj 29 nije prikazan sadržaj koji se nalazi na parketu, koji se nalazio u keramičkoj šolji zelene boje koja je polomljena, a radi se o tozu od kafe. Ovaj detalj je jako bitan, jer je nakon razbijanja keramičke šolje o glavu oštećenom taj toz prosut po garderobi okrivljenog i po podu, što ukazuje na tačnost navoda okrivljenog da na njegovoj garderobi nema tragova krvi, već samo tragovi od toza. Nadalje, osnovni nalaz i mišljenje vještaka medicinske struke dr N. R. dat po nalogu zastupnika optužbe je neprecizan, pogrešan, tendeciozan, skandalozan i kao takav nezakonit. Evidnetno je da je imenovani vještak svoj osnovni nalaz dao po uputima tužioca, koji ga je za ovaj slučaj angažovao, a ne na bazi pažljivog sagledaV. cjelokupne medicinske dokumentacije. Prvo što upada u oko iz mišljenja vještaka jeste da on pod brojem II, slovom a. navodi „razderina III prsta desne šake praćene presijecanjem tetive mišića opružača tog prsta“, a identično je stojalo i u činjeničnom opisu optužnog akta. Ako se pogledaju materijalni dokazi, konkretno medicinska dokumentacija na ime oštećene V. Ć. M., kao i njeno kazivanje koji joj je prst povrijeđen, sasvim je jasno da i vještak i tužilac griješe. Sljedeći jasan pokazatelj saradnje tužioca i vještaka u izradi nalaza i mišljenja jeste zaključak vještaka koji daje pod brojem IIIa. On tu navodi da je kod N. M.dijagnostifikovana prskotina u desnoj polovini čeonog dijela, pri čemu daje objašnjenje da je ta povreda mogla nastati nepolomljenom keramičkom šoljom. Iz medicinske dokumentacije na ime oštećenog nigdje nije evidentirano da je na njegovoj glavi uočena prskotina koju opisuje vještak u svom nalazu i mišljenju, pa se odbrana pita na osnovu kojeg materijanog dokaza je vještak utvrdio da je oštećeni zadobio povredu u vidu prskotine na glavi, kada to nigdje nije konstatovano u kliničkom izvještaju ljekara koji su ga primili kritičnog dana. Osnovni nalaz i mišljenje vještaka medicinske struke je i tendeciozan, zbog toga što vještak u svom mišljenju „tjera vodu na vodenicu tužilaštva“, na način što kao sredstva podobna da se nanese određena povreda navodi samo ona sredstva koja su bila u stanu oštećenih. Posebno se osvrnuo i sudu ukazao na svjedočki iskaz dr N. B., koji je prema njegovom stanovištu skandalozan i nevjerovatan, pri čemu je istim ušao u zonu krivične odgovornosti, čineći ili krivično djelo falsifikovanje isprave ili krivično djelo davanje lažnog iskaza a koji iskaz je demantovan iskazom njegovog supervizora dr B. Č.. Imajući u vidu sve navedeno, branilac ukazuje da smatra da se jasno može izvesti zaključak da okrivljeni nije počinio predmetna krivična djela, jer je u odnosu na lake tjelesne povrede kod oštećenih reagovao u nužnoj odbrani, a u odnosu na tešku tjelesnu povredu okrivljeni nije preduzeo radnju izvršenja tog krivičnog djela, zbog čega je predložio da ga sud oslobodi od optužbe.</span>
</p>
<p>
<span class="span1">Sud je u dokaznom postupku saslušao oštećene V. Ć. M. i N. M., svjedoke dr B. Č. i dr N. B., pročitao službenu zabilješku UP CB Podgorica Interventne jedinice Ku. br. 392/17 od 03. 06. 2017. godine, zapisnik o uviđaju UP CB Podgorica od 03. 06. 2017. godine, sa izvještajem o kriminalističko - tehničkom pregledu lica mjesta, medicinsku dokumentaciju na ime oštećene V. Ć. M., medicinsku dokumnetaciju na ime oštećenog N. M.a, na saglasan predlog stranaka pročitao nalaz i mišljenje sudskog vještaka medicinske struke dr N. R. od 14. 07. 2017. godine i saslušao istog vještaka na glavnom pretresu, izvršio uvid u fotodokumentaciju UP CB Podgorica br. 59-10-244-1297/1305 od 03. 06. 2017. godine, izvršio uvid u izvještaj ljekara specijaliste JZU KC CG br. protokola 10009 na ime D. O. od 03. 06. 2017. godine, u spisak radova sa vrijednostima, bez potpisa, od strane vještaka medicinske struke dr N. R. izvršen sudsko - medicinski pregled oštećenog N. M., pročitao uvjerenje iz kaznene evidencije izdato od MUP-a Uprave policije - Sektora za pravne kadrovske i logističke poslove, edukaciju i analitiku Kantona Sarajevo, na ime okrivljenog D. O. br. 02/5-2-04-8-2/4607 od 14. 11. 2017. godine.</span>
</p>
<p>
<span class="span1">Svjedokinja oštećena V. Ć. M. je u svom iskazu u prethodnom postupku navela da je zaposlena kao izvršna direktorica NVO "M.", te da je kod nje zaposlen D. O. kao logističar. Kada bi obavljala neke poslove po stanu, uvijek je angažovala D., jer je znala da ima kredite, pa je htjela na taj način da mu pomogne, a osim toga imala je i povjerenja, obzirom da je kod nje bio zaposlen, iako se nije pokazao kao dobar majstor. Jednog ljeta mu je čak ostavila i ključ od stana a sve što bi radio bilo bi mu plaćeno, pri čemu mu je poklanjala svoj namještaj kada bi isti zamijenila novim. Osim toga, kada je D. jednom povrijedio oko na nekom radnom angažmanu, mimo njene kuće i "M."-a, ona se maksimalno angažovala i molila svog druga očnog hirurga, koji je zbog nje došao u bolnicu i operisao mu oko. U spornom periodu sa D. se dogovorila da odradi neke poslove po njenom i N.nom stanu u vidu promjene utičnice, postavljanja police, stavljanje zaštite žice oko klime i slično, kačenja slika i slično. Međutim, on je prilično otegao dogovorene poslove. Nakon mjesec dana, tj. krajem maja 2017. godine, O. joj je donio sto, ali je odmah primjetila da je izuzetno uzak i potpuno neprikladan za rad, ali kako nije mogla da funkcioniše bez radnog stola, rekla mu je da ga ostavi i sredi ga u avgustu, kada bude na odmoru. Pitala ga je koliko novaca treba da mu da, a on joj je rekao da je za meterijal dao 95,00 eura, a ona mu je odmah predala 100,00 eura, kada joj je saopštio da će izračunati i sve to je uradio. Narednog dana na poslu je opet pitala D. koliko novca mu duguje, a on joj je rekao 350,00 eura, pa kako joj se to učinilo mnogo, pitala ga je da li se šali i da li je to bez materijala, na šta je on odgovorio da jeste, pa mu je rekla da joj narednog dana ispostavi račun po stavkama. Upravo tako je i uradio i narednog dana joj je ispostavio račun sa stavkama u iznosu od 436,00 eura, čiju je fotokopiju priložila. Pitala ga je kako ima obraza i on joj je odgovorio: "Ko ne cijeni sebe, neće ga ni drugi cijeniti", na šta mu je odgovorila da onda mora profesionalno da radi i pojasnila mu koje je sve greške u toku izvođenja radova kod nje napravio. Dok su o tome razgovarali, bio je prisutan V. B., koji je D. šef. Tom prilikom D. je rekla da nije napravio kvaku na ulaznim vratima i da to mora što prije uraditi, jer će imati problem da ne mogu ući u stan, pa je pitao kad da dođe i ona mu je odgovorila u subotu u 10:00 časova, a takođe mu je rekla da će se dogovoriti oko cijene. Zbog navedenog mu je rekla da više nikad neće doći da radi kod nje kući. Kada je stigla kući, sve je ispričala suprugu N. M.</span><span class="span1"> </span><span class="span1">i takođe mu saopštila da je napravila proračun, po kome D. treba da isplati 250,00 eura, a N. joj je rekao da ga časte 50,00 eura, pa je iz njihove štednje izdvojila 300,00 eura za D.. Dana 03. 06. 2017. godine, u 10:00 časova, stigao je D., otvorila je vrata i primjetila da je nervozan, jer je odmah pitao "šta ima da se popravi", a ona mu je pokazala kvaku. Dok je popravljao kvaku, N. je sjedio za trpezarijskim stolom i doručkovao, a ona je sjela na trosjed. Ubrzo je čula D. kako govori "spremite pare" i to nervoznim tonom, što joj je bilo čudno, jer se nikada ranije nije tako obraćao. Nije mu ništa odgovorila, a N. mu je rekao "dobro D. sjedi da se dogovorimo, imam ti reklamaciju na ovaj račun, nije u redu da mi naplačuješ neke rupe 8,00 eura, nego stavku po stavku da pređemo", na šta mu je D. rekao "nisam se ja s tobom dogovarao, nego sa V.", kada mu je N. odgovorio "nemoj ti meni organizovati u mojoj kući, ja sam domaćim i platiću koliko sam dužan", a D. mu je odgovorio "ne nego ćeš da platiš koliko ti kažem" i to izuzetno povišenim tonom. Tada mu je N. rekao da će pozvati "Haus majstora" ili bilo kog drugog majstora i platiti po njihovim </span><span class="span1">proračunima, a D. je rekao "platićeš koliko ti kažem ili ćemo pričati drugačije, ako ne platiš na mostu, platićeš na ćupriji". U tom momentu D. je stajao kod ulaznih vrata, gdje su mu bile kutije sa alatom, odjednom se sagnuo, uzeo čekić iz alata i počeo njime da maše u pravcu N., kada ga je on smirivao i rekao mu da prestane da viče i pravi buku, jer će čuti komšije, ali D. je nastavio da viče govoreći da neće da izađe. U jednom momentu N. mu je rekao "ako ne prihvataš da dođu drugi majstori da procjene izvedene radove, idi na sud i izađi napolje". Tada se ona uključila u razgovor i zamolila D. da se smiri, kada se on okrenuo u njenom pravcu mašući čekićem i kroz stisnute zube počeo da joj se obraća riječima "ja neću, ja nisam rob, neću da pomjeram slike lijevo i desno, neću više da te trpim" i u tom momentu je N. stao između njih, dok su ona i D. bili na udaljenosti od oko tri ili četiri metra. N. je pokušavao da smiri situaciju govoreći D. da izađe napolje i da se smiri, a D. mu je rekao "ovo će se danas završiti". Zaletio se čekićem u njegovom pravcu, ali se N. izmakao i tada je D. čekićem udario po trpezarijskom stolu, koji je tom prilikom oštetio. Tada joj je N. rekao da pozove policiju, što ona nije uradila. U tom momentu još uvijek nije mislila da je ugrožena i stala je između njih dvojice, jer se N. povlačio unazad i tom prilikom govorio D. "D. šta to radiš, imaš dvoje djece i ja imam dvoje djece", nakon čega se O. smirio i sjeo na trosjed, ali je i dalje držao čekić u ruci. Tada su ona i N. sjeli na sofu prekoputa njega, kada D. započinje priču o računu i tada mu je N. rekao da on može tražiti 20.000,00 eura, ali da će mu platiti samo ono što je dužan. Tada je D. opet počeo da se dere, nakon čega mu je N. rekao da izađe, što je on odbio, pa je tada shvatila da se problem produbljuje i od stresa u kojem je bila se nije mogla sjetiti policijskog broja, već ga je tražila od N., koji joj je broj saopštio, tako da je ustala da telefonira. Tada se D. čekićem zaletio u njenom pravcu i saopštio joj "nemoj da zoveš policiju, ostavi telefon, slomiću ti glavu", a N. je ustao, stao između njih i pokušao da ga smiri. Tada je izašla na terasu i uspjela da pozove policiju, koji razgovor joj se činio kao vječnost. Sa terase je vrištala i dozivala pomoć i odjednom je čula da je nešto lupilo u dnevnoj sobi. Kada je ušla u dnevnu sobu zatekla je N. na podu, ali nije primjetila da je krvav, dok se D. nalazio na njemu i udarao ga šakama, pa se ona tada bacila na D. i počela da ga udara šakama po leđima i stomaku, kako bi ga makla sa N., kada je D. više puta udario stisnutom šakom u predjelu iznad lijevog uha i potiljka. Kako bi se zaštitila, stavila je ruke ispred lica i vidjela D., koji je ustao i uzeo nešto sa stola, a zatim je osjetila da je nečim udario po lijevoj šaci, a vidjela je i krv svuda oko sebe, pri čemu su joj dlanovi bili okrenuti ka licu, a spoljašnjim dijelom ka D.. Bila je u velikoj panici, jer njen suprug ima leukemiju, zbog čega je svako povređivanje za njega jako opasno, pa je upravo iz tog razloga više bila u strahu da je to N.na krv, a tek kasnije je vidjela krv po svojim rukama i licu. Udar je osjetila nekim predmetom po spoljašnjoj strani svoje lijeve ruke, a osim toga udarao je i po glavi. Tada je vidjela D. da ponovo ustaje, uzima čekić i njime zamahuje, ali ne zna da li je tim čekićem udario N., dok je u jednom momentu D. čekić ispao, kada je čula N. da govori "skloni taj čekić, pobi nas". Kada je to čuo, D. je otrčao do ulaznih vrata i vratio se nazad sa drugim čekićem u rukama, kada je N. uzeo čekić koji je prethodno ispao D. i njih dvojica su stajali jedan ispred drugog na udaljenosti od metar i po sa podignutim čekićima, ali se nisu udarali. Molila je D. da prestane i ne pravi tragediju, pri čemu je uhvatila panika jer se bojala da će N. čekićem udariti po glavi, pa se bacila na sofu i počela da vrišti i kuka kako je boli glava. Tada je krajičkom oka primijetila kako se D. smirio, sjeo je na trosjed i spustio čekić, ne zna gdje, a ona je nastavila da vrišti, jer je shvatila da takvo njeno ponašanje izaziva po njih povoljnu D. reakciju. Tada im se obratio riječima i to potpuno smireno "nije mi što vas bog takve napravi, nego što vas takve sastavi, nema ovo veze sa parama, platićete vi za sve", a ona je i dalje vrištala i tako ih je zatekla policija. D. je znao da N. ima leukemiju i to rijedak oblik, koji se ovdje ne može liječiti, a vozio ih je više puta na aerodrom kada bi putovali zbog N. liječenja. Osim toga D. je znao da je i ona imala zdravstvenih problema i tešku operaciju, zbog koje mjesecima nije dolazila</span><span class="span1"> u kancelariju. Nakon što je O.</span><span class="span1"> ukinut pritvor, on je došao u prostorije "M."-a, gdje se ona nalazila i kada mu je njegov šef V. B. rekao da poslije svega što je uradio ne može da ostane i da će dobiti sve napismeno, D. je otišao, a zatim se ponovo vratio i sjeo na recepciju, odakle je provokativno gledao i mrštio se u njenom pravcu, ali joj ništa nije rekao. Tada je počeo da šeta po kancelarijama, a zasposleni su išli za njim iz straha da nekoga ne povrijedi ili nešto ne uništi. </span><span class="span1">U jednom trenutku se naglo okrenuo u njenom pravcu i kada su bili na udaljenosti oko pola metra, unio joj se u facu i napustio njihove prostorije, a narednog dana se javio i saopštio da je uzeo bolovanje. Zbog navedenog D. ponašanja javila se ljekaru opšte prakse koji je uputio u kod neuropsihijatra Centar za mentalno zdravlje, obzirom da je bila pod velikim stresom i propisana joj je terapija. Pojasnila je da nije vidjela čime je D. udario po ruci, ali je vidjela da je on nešto uzeo sa stola, pa kako je naknadno uočila krhotine od šolje, tek je poslije shvatila da je on u stvari šoljom udario po ruci, pri čemu nije čula kad je ista pukla. Od stresa i svega doživljenog, nije ni vidjela kuda joj toči krv, krv joj je bila po licu, a nakon što su došli ljekari iz Hitne pomoći, oni su mislili da je povrijedila glavu, ali su tek poslije vidjeli da joj je povrijeđena ruka, pri čemu od velikog stresa i straha nije ni osjećala bol. Misli su joj bile usresređene na N., jer je osjećala strah od njegovog povređiV.. Nije vidjela čime je D. udario N., odnosno da li ga je udarao nekim predmetom, a vidjela je da se diže i nečim zamahuje, jedino je sigurna da je vidjela kako ga je udarao šakama u leđa. U tom momentu N. je bio na podu polubočno okrenut ka D., pokušavajući da se iščupa. Ne može se sjetiti koliko puta je D. udario tim predmetom, a kako ima tamnu kožu, tek su joj se kasnije pojavile neke modrice po rukama i nogama, koje ljekari nisu konstatovali, pri čemu nije htjela naknadno da se javlja na pregled. Od krvi koja je bila po njoj nije vidjela krv po N., odnosno nije vidjela da je povrijeđen, sve do dolaska Hitne pomoći. Kada je D. udario i kada je oblila krv, N. je bio negdje u njenoj blizini, ali nije mogla tačno tvrditi gdje su se sve vrijeme pomjerali, jer se sve to dešavalo na vrlo malom prostoru, na udaljenosti od oko metar ipo. Čekić kojim je vitlao, O. je držao u desnoj ruci, a kada je njime zamahivao u N. pravcu, on je to radio u pravcu njegove glave ili grudi, u šta nije sigurna, jer je D. visočiji od N., a zamahivao je na način što mu je ruka u kojoj je bio čekić bila podignuta iznad njegove glave. Štitila je svoje lice nakon što je D. prvi put udario šakom u glavu, a nakon toga je osjetila udar po lijevoj šaci, ali se ne sjeća da li je svoje ruke stavljala na N.nu glavu, pri čemu, kako je već rekla, ne zna gdje je N. bio u tom momentu. Nije primijetila povrede kod D., ali je stisnutom šakom udarala po njegovim leđima i stomaku, kako bi ga makla od N.. Prije predmetnog događaja nikada nije imala problema sa D., jer da jeste, ne bi ga pozivala u svoju kuću. Ne zna šta je motiv ovog napada, mislila je da je D. psihički popustio, nadala se da će se izviniti, ali kako nakon ukidanja pritvora on to nije uradio, već je došao da provocira, plaši se da je razlog ovog incidenta negdje drugo. Pridružila se krivičnom gonjenju protiv okrivljenog i postavila je imovinskopravni zahtjev. Na glavnom pretresu je, u cjelosti ponavljajući iskaz, dodala da je i ranije bilo pregovora oko cijene kada bi D. nešto radio u stanu. On bi obično preduvao cijenu, ali je znao da na kraju kaže realan iznos, koji su oni i plaćali. Pojasnila je da je, kada je udario čekićem po stolu, D. njime zamahnuo da udari N. koji se nalazio na čelu stola i sigurno bi u tome uspio da se N. nije izmakao. Ne zna čime je D. udario po ruci, nije ni vidjela da je bila povrijeđena, obzirom da se plašila da ne povrijedi N., imajući u vidu njegovo zdravstveno stanje. Kritičnom prilikom slomljena je velika zelena keramička šolja, pri čemu su posjedovali dvije iste šolje, jednu crvenu i jednu zelenu, a ona je kasnije izvagala crvenu šolju i utvrdila da je teška 400 gr. Prilikom intervencije doktorima nije objašnjavala kako je zadobila povrede, a operacija ruke trajala je sigurno sat i po vremena, pri čemu su se prilikom intervencije promijenila tri doktora, tako da joj nije padalo na pamet da im objašnjava kako je zadobila povrede. Nije vidjela da li je N. kritičnom prilikom gubio svijest, kada je ušla sa terase u sobu oni su bili na podu. Misli da su se na malom stolu nalazile samo dvije keramičke šolje i moguće daljinski od televizora. </span>
</p>
<p>
<span class="span1">Svjedok oštećeni N. M.je u svom iskazu u prethodnom postupku naveo da je kritičnog dana, oko 10:00 časova, D. O. došao u stan u kome živi sa svojom suprugom V. Ć. M., kako bi izvršio opravku kvake na ulaznim vratima. Naime, O. je zaposlen kod njegove supruge u NVO "M.", pa ga je ona uvijek privatno angažovala za majstorske poslove po kući, i za to su ga uvijek plaćali. Predmetnog dana došao je prilično uzrujan, dok je popravljao kvaku V. i on su doručkovali, a nakon što je završila doručak, V. je sjela na trosjed, dok je on nastavio da jede za trpezarijskim stolom. Nakon par minuta D. je rekao "V., ja završavam, spremi pare" i to ljutitim i glasnim tonom. Tada se uključio u razgovor, jer su prethodnog dana V. i on razgovarali o popisu i računu koji joj je ispostavio D., kada mu je rekla da je vrijednost tih radova 250,00 eura, na šta </span><span class="span1">je on V. odgovorio da će ga častiti još 50,00 eura, pa su pripremili novac. D. je rekao da želi sa porazgovaraju o cijeni, jer je previsoka, na šta je on odgovorio da nema šta sa njim da razgovara, već sa V., obzirom da ga je ona angažovala, što je opet saopštio ljutitim tonom. Rekao je da mu neće ostati dužan, ali da ima reklamaciju na račun, obzirom da je bio previsok, zbog čega bi trebalo da razgovaraju o tome, na šta je O. odgovorio da uopšte neće sa njim da razgovara. Rekao mu je da ga ne može organizovati u njegovoj kući i da je on tu domaćin, ali je on ponovio da nema šta sa njim da priča, jer nije stručan i uputio mu riječi "platićeš koliko ti kažem, je li ti jasno", takođe glasnim tonom. Predložio je da pozovu "Haus majstora" i da mu plati cijenu koju oni kažu, što je odbio i opet rekao "platićeš mi koliko ti ja kažem, je li ti jasno, ako ne platiš na mostu, platićeš na ćupriji" i tada je iz alata koji se nalazio kod ulaznih vrata uzeo metalni čekić i počeo da vitla istim u njegovom pravcu. Pokušao je da ga smiri, govoreći mu "šta ti je čovječe, šta to radiš, nemoj da vičeš, ako ćeš tako da se ponašaš izađi mi iz kuće, ako nisi zadovoljan, tuži me, idi na sud", na šta je odgovorio da neće da ide na sud i nastavio da maše čekićem u njegovom pravcu. Kada ga je upozorio da mu ne prijeti, u raspravku se uključila i V., govoreći mu da nije u redu da to radi njenoj porodici i njoj, obzirom na sve što je za njega učinila. Uporno mu je govorio da izađe, što je O. odbijao. Tada se D. okrenuo u V. pravcu i počeo da maše čekićem put nje, rekavši joj "Nisam ja tvoj rob, dosta mi je svega preko glave, pomjeri sliku lijevo, pomjeri sliku desno, neću to da trpim". Stao je ispred njega da se ne bi približio V. i opet ponovio da se smiri i izađe iz kuće, na šta je on odgovorio "Neću da izađem, možeš li mi šta, ovo ću danas da završim", a već tada je bio strašno nervozan. U jednom momentu je D. snažno zamahnuo čekićem u njegovom pravcu, kada je bio udaljen oko metar i po, zbog čega se pomjerio, pa je O. čekićem udario u trpezarijski sto i tom prilikom ga oštetio. Rekao je V. da pozove policiju, jer je osjetio da su ugroženi. Posebno ga je bilo strah, obzirom da ima ozbiljnih zdravstvenih problema, već šest godina boluje od hronične leukemije, kosti su mu krhke, rane teško zacjeljuju, a kada su mu vađeni nalazi iz kuka na VMA u Beogradu, po povratku je ležao u KCCG, jer je imao strašne bolove. Dalje objašnjava da je V. tada stala između njih dvojice i uspjela da malo smiri D., kada mu je uputila riječi: "D., šta to radiš, imaš dvoje djece, ima N. dvoje djece, smiri se". D. je sjeo na trosjed, a V. i on na sofu prekoputa njega, na udaljenosti oko metar do dva, dok je između bio sto za dnevni boravak. O. je insistirao na plaćanju i opet je rekao "Platićeš mi koliko sam ja napisao, je li ti jasno", za koje vrijeme je držao čekić u ruci, ali se ne sjeća da li je mahao istim. Rekao mu je da može napisati i 20.000,00 eura, ali to ne znači da mu je toliko dužan, predložio da pozovu bilo kog majstora i da će mu platiti koliko on kaže, što je D. odbio i povišenim tonom opet ponovio da će platiti koliko kaže. V. ga je pitala koji je broj policije, a kada joj je odgovorio, uzela je mobilni telefon kako bi pozvala policiju i u tom momentu je D. skočio sa trosjeda, mahao čekićem u V. pravcu i rekao joj: "Nemoj da ti glavu slomim, baci taj telefon, nemoj da zoveš policiju", zbog čega je stao ispred D. kako ne bi udario V., a ona je otišla na terasu. Kada je V. pošla, D. je rekao: "Ovo nije vrijedno, šta radiš ovo, smiri se, molim te", pokušavajući da ga umiri, u čemu je i uspio, pa je O. opet sjeo na trosjed i ostavio čekić na sto. U tom momentu se malo opustio, jer je vidio da je ostavio čekić, pa je mislio da se smirio, ali je D. opet počeo priču o računu i stalno je ponavljao "Platićeš mi koliko ti ja kažem, je li ti jasno", pri čemu mu je mirnim tonom odgovarao "Platiću ti koliko sam ti dužan, a ne koliko mi kažeš, nemoj misliti da te se neko boji". Nakon toga, D. je skočio sa trosjeda u njegovom pravcu i udario ga, ali se ne sjeća kako, niti čime, zna da je od tog udarca pao unazad i na kratko izgubio svijest. Kada se osvijestio, vidio je D. koji leži na njemu, u tom momentu na podu između klavira i balkonskih vrata, ne može se sjetiti da li je bio okrenut leđima ili bočno podu, jer je pokušavao da se zaštiti i stalno se pomjerao, u paničnom strahu da ga ne povrijedi, za koje vrijeme ga je D. udarao šakama, a udarao ga je i jednom većom keramičkom šoljom zelene boje, ali se ne može sjetiti kada ga je njome udarao. U jednom momentu primijetio je Vanju koja je zapomagala i tražila pomoć, a vidio je da D. i nju udara, ali ne zna gdje, niti čim. U jednom momentu, D. je skočio na njega, uzeo čekić sa stola i misli da ga je tim čekićem udario u potkoljenicu desne noge, jer je bio u položaju leđima oslonjen na pod, a noge je podizao uvis kako bi se odbranio. U trenutku mu je ispao čekić, ne zna usljed čega, jer je to bilo komešanje, guranje. Rekao je V. da uzme čekić, jer će ih sve </span><span class="span1">pobiti, nakon čega je D. ustao sa njega, otrčao do alata i uzeo drugi čekić sa drvenom drškom. U međuvremenu je ustao, uzeo čekić koji je ispao D. i tako su stajali jedan naspram drugog sa čekićima u rukama. V. je počela da vrišti govoreći "Kuku meni, boli me glava, ide krv, povrijeđena sam", tada je osjećala krv po svom licu i rukama, ali Vanju nije mogao da vidi, jer je bila iza njegovih leđa. Dok je V. vrištala, D. se odjednom promijenio, kao da se dozvao, sjeo je na trosjed, ostavio čekić, ne sjeća se gdje i obratio se mirnim tonom riječima: "Neka što vas Bog proklete napravi, nego vas i proklete sastavi, nema ovo veze sa parama, platićete vi za sve". Ubrzo su stigli policijski službenici koji su zatekli D. kako sjedi na trosjedu, a ne sjeća se da li je u tom momentu sjedio ili stajao, zna da im je rekao "Ne pružam otpor", nakon što su ga izveli iz stana. Ne zna čime ga je prvi put udario D. kada je izgubio svijest, zelena šolja je stajala na stolu između trosjeda i sofe, ali nije vidio da je uzeo. Ne sjeća se kako je pao nakon tog udarca, ali zna kada je izgubio svijest i ne sjeća se kada se polomila keramička šolja. Prvi put je osjetio krv po licu kada su on i D. stajali sa čekićima jedan ispred drugog. Po dolasku policije je prvi put vidio da je V. krvava po licu ili rukama, nije siguran, jer je do njihovog dolaska gledao samo u D.. Nije vidio da li je i kojim predmetom D. udario V., ali zna da je udarao. Sve troje su bili na podu, ali ne može objasniti gdje se nalazila V., jer je bilo konstantno komešanje. Trudio se da se odbrani, ali ne zna kako, probao je i pokrivanjem lica i zamahivanjem i tako što ga je stiskao, ali ne zna da li ga je i koliko puta udario, niti zna kuda ga je stiskao. Klub sto koji stoji između trosjeda i dvosjeda je drveni, dimenzija otprilike metar sa metar, na njemu uvijek ima raznih posuda, sa poslugom za goste. Kada ga je D. prvi put udario, nije vidio čime je to učinio, a ne može se sjetiti da li je prvo pao, pa ga je on udario ili je bilo obratno, ali je siguran da je na kratko izgubio svijest. Ne zna koliko mu je tačno zadao udaraca, bilo ih je više, jer je njegova jedina namjera bila da se zaštiti, a od svog stresa koji je doživio, ne može se sjetiti redosljeda udaraca. Ne zna da li je D. zamahivao šoljom u pravcu njegove glave, ali siguran je da ga je šoljom udario po glavi i to u predjelu desne strane čela, ali ne zna u kojem momentu. Kada je prvi put zamahnuo čekićem u njegovom pravcu, D. ruka je bila podignuta uvis, ali ne može precizirati da li je zamahivao u pravcu njegove glave ili tijela. Kada je prvi put zamahnuo čekićem u njegovom pravcu, bio je udaljen otprilike metar i po, nije stručan da procijeni da li bi ga uspio udariti tim čekićem da se nije izmakao, ali zna da se osjetio veoma ugroženo. Pored zelene keramičke šolje koja je polomljena, misli da se na stolu nalazila i ista takva crvena, jer su V. i on tu pili kafu. Misli da ništa drugo od posuda nije polomljeno u stanu u konkretnom događaju, osim zelene keramičke šolje. Ne može se sjetiti da li mu je pogled bio usmjeren na D. prije nego što je fizički nasrnuo na njega, ali pretpostavlja da jeste. Ne zna kojim sve predmetima ga je D. udarao, misli da ga čekićem nije udarao po glavi, a nije vidio ni čime je on udarao V.. Pridružio se krivičnom gonjenju protiv okrivljenog i postavio je imovinskopravni zahtjev. Na glavnom pretresu je, u cjelosti ponavljajući iskaz, dodao da je okrivljeni znao da on boluje od leukemije, više puta ga je vozio na aerodrom i lično mu je pričao o svojim zdravstvenim problemima. Jednom prilikom mu je u bolnicu donosio ili knjižicu, ili neku medicinsku dokumentaciju, tako da je sigurno znao za njegovu bolest, a znao je i da je V. bolesna i da je operisana. Zbog navedene bolesti znatno mu je oslabljena snaga u rukama, a imajući u vidu prirodu samog oboljenja, opšte je poznato da rane teško zarastaju. Dalje je naveo da se, kada je počela rasprava, okrivljeni nalazio kod vrata, gdje je popravljao, a on je doručkovao za kuhinjskim stolom. Međutim, kako je počela rasprava, ustao je i stajao na čelu stola, pa je okrivljeni prišao, zamahnuo čekićem, ali se on izmakao, tako da ga nije uspio udariti, već je udario po stolu. U navedenom gužvanju sigurno je zadao neki udarac okrivljenom, pojašnjavajući da se branio kako je umio i mogao. Misli da je to moglo biti u gornjim djelovima tijela, jer su tako bili okrenuti jedan prema drugom. Kako mu se čini, na malom stolu su se nalazile dvije šolje i to crvena i zelena, a misli da je drugi put kada je stavio čekić, okrivljeni isti stavio na pomenuti sto, u šta nije siguran. Okrivljeni ga je šoljom udario u predjelu glave, pri čemu ga je tada udarao i šakama, ali zaista nije znao koliko puta i čime, zna da je zadobio više udaraca. </span>
</p>
<p>
<span class="span1">Svjedok dr B. Č. je u svom iskazu naveo da kritičnom prilikom nije prisustvovao pregledu, već da je kolega dr B. izvršio pregled oštećenog i verifikovao povrede. Inače je supervizor kolegi </span><span class="span1">B., pa samo u slučaju da ima nekih nejasnoća, on ga konsultuje, što u konkretnom nije bio slučaj. Pojasnio je da je na izvještaju konstatovano njegovo ime iz razloga što je, kako je to već objasnio, supervizor kolegi B., pa misli da će se on sjetiti predmetnog događaja i moći svjedočiti o istom. Dalje je pojasnio da, kada sačinjavaju izvještaj, obično nemaju vremena da u istom navode tačnu i preciznu dijagnozu po NKB-u, bitno je samo da detaljno opišu povrede, te da stave radnu dijagnozu i to je ono što je u izvještaju najbitnije, dok kada je u pitanju šifra dijagnoze, ona se često navodi samo okvirno, pri čemu se može staviti i naknadno. Vidi da je u predmetnom izvještaju kolega opisao povrede u vidu posjekotine i eskorijacije, a onda je kao zajedničku dijagnozu naveo VLC frontalis eldeks, te na taj način objedinio navedene povrede. Kako vidi povredu u vidu sjekotine nanio je predmet, ali je djelovala i sila, imajući u vidu da postoji cijela dubina kože, kao i sjekotina od 5 cm. Anamneza koja je konstatovana u izvještaju sačinjava se po kazivanju povrijeđenog lica, a u konkretnom slučaju je konstatovano da povrijeđeno lice nije gubilo svijest, što znači da je ono moglo da da anamnezu, odnosno rekonstruiše događaj. Konstatovana povreda u vidu posjekotine odgovara navedenoj dijagnozi VLC frontalis eldeks. U konkretnom slučaju kolega B. je u izvještaju opisao posjekotinu 5 cm pune debljine kože i potkože, uz konstataciju da ne krvari aktivno. Zatim, u predjelu frontalno lijevo opisao je više ekskorijacija, što znači da je u pitanju bila dijagnoza koja je i konstatovana u izvještaju, jer da je kolega primijetio samo jasno sjekotinu, dijagnoza bi bila sjekotina vulnus scisum. Postoji razlika između prskotine i sjekotine, jer kod prskotine može postojati i sjekotina koja zavisi od toga čime je izvršen pritisak. Konkretno je registrovana sjekotina uz konstataciju da nije bilo krvarenja, što ljekar opisuje, tako da sve to znači da je pored sjekotine postojala i kontuzija na rani. Kako je navedeno  da je u konkretnom slučaju u pitanju posjekotina pune debljine kože i potkože, to po njegovom mišljenju znači da je moralo doći do epikranijalne fascije. </span>
</p>
<p>
<span class="span1">Svjedok dr N. Bašić je u svom iskazu naveo da se odlično sjeća predmetnog događaja, kada su u Hirušku ambulantu Urgentnog centra, u kojoj je radio kao ljekar, dovedeni povrijeđeni N. M.i V. Ć. M., pri čemu zna da su dovedeni u pratnji policije. Na inicijalnom pregledu obradio je gospodina M., dok je neko od kolega obradio gospođu Ć. M.. Sjeća se da mu je tom prilikom M. rekao da je u predmetnom događaju zadobio više udaraca u predjelu glave i tijela, kojom prilikom su dijagnostifikovane povrede i sačinjen izvještaj, a sjeća se da je povreda na desnoj strani čela i hiruški obrađena. Koliko se sjeća, to je bila povreda od 4-5 cm i ista nije krvarila, a pacijentkinju Ć. M. pregledao je drugi kolega, nakon čega je ona upućena ortopedu zbog povrede prsta. Takođe se sjeća da su kod M. konstatovane i neke povrede na leđima i nozi, ali su to bile ogrebotine i oguljotine. Pojasnio je da je povreda koju je imao M. bila razderotina, koja se medicinski tako pravilno i naziva, za razliku od posjekotine. Dakle, posjekotina i razderotina nisu iste povrede, obzirom da posjekotina nastaje dejstvom oštre sile, a razderotina dejstvom tupe sile, pa su povrede po samom izgledu različite. Kod posjekotine su ivice oštre, dok su kod razderotine one nazubljene, kao što je to u konkretnom bio slučaj. Obzirom da je u pitanju bio specifičan događaj, dobro se sjeća da je kritičnom prilikom konstatovao povredu, kao i dijagnozu, navodeći da se radi o VLC frontalis eldeks. Izvještaj na računaru popunjava sam, a postoji mogućnost da se desi i da prilikom sačinjavanja istog pogriješi, ali se ne može desiti da je pogriješio dijagnozu, jer kao ljekar iza nje uvijek stoji i o tome naročito vodi računa. Dalje pojašnjava da i kod prskotine rana može izgledati kao i kod posjekotine, jer može biti nanijeta ivicom oštrog predmeta, što znači da, dakle, i mehanička tupa sila u praksi može ostaviti sjekotinu, a naročito u predjelu čela, brade, arkade i sl., gdje razderotina može imati izgled posjekotine. Medecinski je pravilno reći razderotina i posjekotina, ali se koristi i naziv prskotina, koja je u svakodnevnom žargonu vrsta razderotine. Tvrdi da je sve što je navedeno u izvještaju sam napisao i ovjerio, pa dalje objašnjava da posjekotina pune debljine kože i potkože u praksi znači da nema bočnih oštećenja ili nedostataka navedenih djelova, pri čemu dolazi do prekida opisanih djelova kože i potkože, ali to nije bila situacija u konkretnom slučaju. Nije pročitao izvještaj koji je kritičnom prilikom sačinio prije svjedočenja, dakle, isti je sačinio, predao u proceduru i nakon toga ga više nije čitao. Za 24 časa, koliko je trajala smjena u Urgentnom, obično ima oko 100 pregleda, a konkretnog slučaja se odlično sjeća, obzirom da su oštećeni </span><span class="span1">medijske ličnosti, pa se u takvim situacijama čovjeku prosto u sjećanju urežu neki podaci. Anamneza se inače dobija kroz razgovor sa pacijentom, a zaista se ne sjeća da li je u M. rani bilo nekih nečistoća, npr. od kafe, pri čemu to sve i da ih je bilo, ne bi napisao u izvještaju, jer je u pitanju opšta toaleta rane. Nakon što je svjedoku predočen izvještaj br. protokola 10005 od 03. 06. 2017. godine naveo je da, kada je pogledao pomenuti izvještaj, vidi da u njegovom drugom dijelu koji se odnosi na objektivni nalaz i pregled stoji posjekotina, a to je naveo imajući u vidu da je u pitanju rana koja zahtijeva hirušku obradu, odnosno šivenje, tako da bi umjesto posjekotine, trebalo da stoji razderotina, odnosno VLC frontalis eldeks, što znači razderina ili razderotina, u pitanju je isti pojam, i takva rana može da se ušiva. </span>
</p>
<p>
<span class="span1">U službenoj zabilješci UP CB Podgorica Interventne jedinice Ku. br. 392/17 od 03. 06. 2017. godine, koja je sačinjena i potpisana od strane policijskih službenika D.Š., M. V., M. S., S. Ć. i D. R., konstatovano je da su pomenuti službenici dana 03. 06. 2017. godine, oko 10:10 časova, od strane DS upućeni u Ul. Đ. M. br. x/peti sprat, odakle je lice V. Ć. M. tražila intervenicju, navodeći da je napadnuta od strane jednog lica, koje posjeduje čekić i istim udara po stvarima u stanu, zbog čega strahuju za svoju bezbjednost. Uputili su se na navedenu lokaciju, a dolaskom na lice mjesta, zatekli su više lica, koja su im saopštila da se iz pomenutog stana čuje zapomaganje. Dolaskom na peti sprat, zatekli su otvorena vrata stana, u kome su primijetili žensko lice, za koje su kasnije saznali da se radi o V. Ć. M., koja je bila krvava po licu i tijelu i sjedjela je sa desne strane u dnevnom boravku. Pored nje sjedjelo je muško lice, takođe sa vidnim povredama na glavi i krvavim licem, a radilo se o njenom suprugu N. M., dok se prekoputa njih, na dvosjedu, nalazilo lice koje je u desnoj ruci držalo čekić, za koga su kasnije utvrdili da se radi o D. O.. U momentu ulaska u stan, N. M. im je, ukazujući na O., saopštio da ih je on napao, nakon čega je PS M. S. krenuo prema O., uhvatio ga za desnu ruku, izbijajući mu čekić iz nje, da bi mu zatim napravio polugu ključ na laktu, dok je PS M. V. O. uhvatio za lijevu ruku, napravio mu polugu na laktu i stavio mu sredstva za vezivanje. V. Ć. M. imala je povredu na glavi, kao i na prstu lijeve ruke u vidu posjekotine, dok je N. M.imao povredu na desnoj potkoljenici, kao i nekoliko vidljivih povreda po glavi. D. O. imao je manju ogrebotinu na čelu i crvenilo na vratu, a u stanu gdje su navedena lica zatekli, nalazilo se više tragova krvi, pri čemu su u istom zatekli još jedan metalni čekić i polomljenu keramičku čašu. Obavljajući razgovor sa N. M., on im je rekao da je O. vršio majstorske poslove u njihovom stanu, za koje je tražio određenu svotu novca, na šta mu je M., prema sopstvenom kazivanju, odgovorio da je to previše, te da odredi realnu cijenu, koju će mu isplatiti. M. je zatim objasnio da je nakon toga O. počeo da viče, uzeo čekić u ruku i istim udario u sto, a potom napao M., udarajući ga šakom u predjelu glave, da bi ga potom obalio na pod, gdje ga je keramičkom čašom takođe udario u glavu. V. Ć. M. im je saopštila da je od strane O.a zadobila povrede u predjelu lica, za vrijeme dok je pokušavala da ga spriječi u povređivanju njenog supruga, da bi im M. konačno pojasnio da je O. nakon svega uzeo drugi čekić i sjeo na dvosjed, gdje su ga policijski službenici i zatekli. Na lice mjesta izašla je i ekipa Hitne pomoći, koja je povrijeđenim licima ukazala pomoć i iste odvela u Urgentni centar, radi daljih pregleda.</span>
</p>
<p>
<span class="span1">Iz zapisnika o uviđaju UP CB Podgorica od 03. 06. 2017. godine, sa izvještajem o kriminalističko-tehničkom pregledu lica mjesta, čiji je sastavni dio i fotodokumentacija UP CB Podgorica br. 59-10-244-1297/1305 od 03. 06. 2017. godine, utvrđeno je da je dana 03. 06. 2017. godine, u 10:15 časova, Stanica policije za dežurstvo CB Podgorica, od strane V. Ć. M. obaviještena da je njen suprug N. M., u zajedničkom porodičnom stanu, zadobio tjelesne povrede u predjelu glave. Lice mjesta locirano je u Ul. Đ. M., br. x, odnosno u pitanju je stan i druge prostorije br. 15, vlasništvo N. M.i Vanje Ć., koji se nalazi na 5-om spratu pomenute zgrade. Ulazna metalna (blind) vrata zatečena su u otključanom položaju, bez vidljivih oštećenja, tragova nasilnog ulaska i sl. Iz prostorije zajedničkog hodnika ulazi se u prostoriju dnevnog boravka, koja se nalazi sa desne strane, posmatrano iz pravca ulaznih vrata. Dnevni boravak je dimenzija 6x5 m i u sklopu istog nalazi se prostorija kuhinje i trpezarije, koje su fizički spojene. Unutar pomenute prostorije zatečeni su tragovi premetačine, u predjelu sobnog inventara, razbacani sitni predmeti i sl. Sa lijeve strane prostorije, posmatrano iz pravca ulaznih vrata, nalazi se trosjed, koji je prislonjen uz zidnu površinu. Na sjedećoj površini trosjeda </span><span class="span1">zatečeni su tragovi stopala obuće i tragovi zemljane materije, kafene boje. Naspram trosjeda nalazi se drveni "klub" sto, dimenzija 90x90 cm, visine oko 0,5 m, u iskošenom (iskrenutom) položaju, na kome su zatečeni: 1 (jedna) keramička čaša (šolja) crvene boje u kojoj se nalazi tečna materija, braon boje (napunjena do pola); 1 (jedna) pvc flaša, u kojoj se nalazi izvjesna količina bezbojne tečne materije i 1 (jedna) staklena čaša, u kojoj se nalazi izvjesna količina tečne bezbojne materije. Takođe, na podnoj površini prostorije, u neposrednoj blizini "klub" stola, zatečen je i jedan predmet - čekić sa drvenim rukohvatom, dužine oko 30 cm i isti je na fotografiji obilježen markerom br. 1. Na podnoj površini kompletne prostorije gravitiraju tragovi materije crvene boje, nalik na krv, u obliku više kapljica. Sa desne strane "klub" stola, na udaljenosti oko 50 cm od istog, nalazi se krevet tzv. sofa, na čijoj su sjedećoj površini zatečeni tragovi materije crvene boje, nalik na krv i jedan metalni predmet - čekić, dužine oko 30 cm, sa rukohvatom crne boje, koji su na fotografijama obilježeni markerima br. 2 i 5. Sa traga materije crvene boje, nalik na krv, označene brojem 5, krim. tehničar izuzeo je bris. Na podnoj površini, između "klub" stola i sofe, zatečeno je nekoliko polomljenih komada keramičke čaše, zelene boje, koji su na fotografiji obilježeni markerom br. 3. Sa traga materije crvene boje, nalik na krv, na podnoj površini, koji gravitiraju između sofe i "klub" stola, krim. tehničar je izuzeo 1 (jedan) bris i isti je na fotografiji obilježen markerom br. 4. Nadalje, na klaviru marke "Belarus", koji se nalazi prislonjen na zidnu površinu, na udaljenosti od kreveta - sofe otprilike 1 m, zatečeni su tragovi materije kafene boje, u vidu više kapljica. Takođe, na umjetničkim slikama, kao i na zidnoj površini koje se nalaze pored "klub" stola i iznad pomenutog klavira, zatečeni su tragovi materije kafene boje, u vidu više kapljica. Na trpezarijskom drvenom stolu zatečeni su tragovi oštećenja u vidu ulegnuća drvene površine, okruglog oblika, prečnika 3 cm i dubine oko 3 mm, što je na fotografiji obilježeno marker strelicom. Na desnom drvenom krilu sudopere, posmatrano iz pravca ulaznih vrata, zatečeni su tragovi razmazane materije crvene boje, nalik na krv i isti su na fotografiji obilježeni markerom br. 6, a krim. tehničar je sa navedenog traga izuzeo bris.   </span>
</p>
<p>
<span class="span1">Iz medicinske dokumentacije na ime oštećene V. Ć. M., medicinske dokumentacije na ime oštećenog N. M.a, te nalaza i mišljenja sudskog vještaka medicinske struke dr N. R. od 14. 07. 2017. godine proizilazi da su kritičnog dana u Urgentnom centru KCCG V. Ć. M. konstatovane sljedeće tjelesne povrede: razderina III prsta desne šake, praćena presijecanjem tetive mišića opružača tog prsta, koja povreda je posljedica dejstva tupine mehaničke sile i ista je nastala usljed jednokratnog direktnog dejstva aktivno zamahnutog mehaničkog oruđa - udarca, moguće polomljenom keramičkom šoljom, a u vrijeme nanošenja se kvalifikuje kao teška tjelesna povreda; krvni podliv u lijevoj polovini tjemenog predjela, koja povreda je posljedica dejstva tupine mehaničke sile i ista je nastala usljed jednokratnog direktnog dejstva aktivno zamahnutog mehaničkog oruđa - udarca, moguće pesnicom ili za to nekim drugim pogodnim oruđem i u vrijeme nanošenja se kvalifikuje kao laka tjelesna povreda; krvni podliv u potiljačnom predjelu, koja povreda je posljedica dejstva tupine mehaničke sile i ista je mogla nastati usljed jednokratnog direktnog dejstva aktivno zamahnutog mehaničkog oruđa - udarca, moguće pesnicom ili za to nekim drugim pogodnim oruđem, ali i usljed pada i udara o tvrdu podlogu, pri čemu se u vrijeme nanošenja kvalifikuje kao laka tjelesna povreda. Zbirno posmatrano, sve zadobijene povrede oštećene V. Ć. M. se, u vrijeme nanošenja, kvalifikuju kao teška tjelesna povreda. Takođe, u medicinskoj dokumentaciji navedena je i dijagnoza koja u prevodu sa latinskog jezika znači akutna psihička reakcija na težak stres, što nije tjelesna povreda, ali može biti u vezi sa predmetnim povređivanjem. Iz citiranog nalaza i mišljenja dalje proizilazi da su kod N. M.dijagnostifikovane sljedeće tjelesne povrede: prskotina u desnoj polovini čeonog predjela, koja povreda je posljedica dejstva tupine mehaničke sile i ista je nastala usljed jednokratnog direktnog dejstva aktivno zamahnutog mehaničkog oruđa - udarca, moguće nepolomljenom keramičkom šoljom ili za to nekim drugim pogodnim oruđem, pri čemu navedena povreda nije mogla nastati udarcem pesnicom, niti usljed pada i udara o tvrdu i neravnu podlogu i u vrijeme nanošenja se kvalifikuje kao laka tjelesna povreda; višestruke oguljotine u lijevoj polovini čeonog predjela, koje povrede su posljedica dejstva tupine mehaničke sile i iste su nastale usljed najmanje jednokratnog direktnog dejstva aktivno </span><span class="span1">zamahnutog mehaničkog oruđa - udarca, moguće pesnicom ili za to nekim drugim pogodnim oruđem, a u vrijeme nanošenja se kvalifikuju kao lake tjelesne povrede; oguljotina u predjelu desne bočne strane vrata, koja povreda je posljedica dejstva tupine mehaničke sile i ista je mogla nastati grebanjem noktima ili usljed stezanja vrata šakama druge osobe, a u vrijeme nanošenja se kvalifikuje kao laka tjelesna povreda; oguljotina u predjelu lijevog ramena, koja povreda je posljedica dejstva tupine mehaničke sile i ista je mogla nastati usljed jednokratnog direktnog dejstva aktivno zamahnutog mehaničkog oruđa - udarca, moguće pesnicom ili za to nekim drugim pogodnim oruđem, ali i usljed pada i udara o tvrdu podlogu ili sudara sa nekim drugim predmetom, a u vrijeme nanošenja se kvalifikuje kao laka tjelesna povreda; oguljotina u lijevom lopatičnom predjelu i u središnjem kičmenom predjelu, koje povrede su posljedica dejstva tupine mehaničke sile i iste su mogle nastati grebanjem noktima, te usljed dvokratnog direktnog dejstva aktivno zamahnutog mehaničkog oruđa - dva udarca za to nekim pogodnim oruđem, te usljed pada i udara o tvrdu i neravnu podlogu ili sudara sa nekim drugim predmetom, a u vrijeme nanošenja se kvalifikuju kao lake tjelesne povrede; oguljotina u predjelu desne potkoljenice, koja povreda je posljedica dejstva tupine mehaničke sile i ista je mogla nastati usljed jednokratnog direktnog dejstva aktivno zamahnutog mehaničkog oruđa - udarca, moguće čekićem ili za to nekim drugim pogodnim oruđem, ali i usljed pada i udara o tvrdu i neravnu podlogu, a u vrijeme nanošenja se kvalifikuje kao laka tjelesna povreda. Zbirno posmatrano, sve zadobijene povrede oštećenog N. M.se u vrijeme nanošenja kvalifikuju kao laka tjelesna povreda. Takođe, u spisima predmeta nalazi se i medicinska dokumentacija u vezi ranijeg liječenja N. M.a, koja je u vezi sa njegovim prirodnim oboljenjem (bolešću) i ista nije u vezi niti od uticaja na predmetno povređivanje. Saslušan na glavnom pretresu dana 13. 12. 2017. godine, vještak je naveo da u svemu ostaje pri datom pisanom nalazu od 24. 07. 2017. godine, s tim što je dodao da je prilikom izrade osnovnog nalaza napravio grešku pri definisanju povrede opisane pod tač. IIa, gdje je naveo da se ista nalazila na desnoj šaci, a u stvari se radi o lijevoj šaci, kako to proizilazi iz kompletne medicinske dokumentacije, vezane za predmetno povređivanje V. Ć. M.. Nakon što mu je predočen Izvještaj ljekara specijaliste JZU KC CG br. protokola 10009 na ime D. O. od 03. 06. 2017. godine, u koji je sud u dokaznom postupku izvršio uvid, vještak je naveo da se vidi da je isti dana 03. 06. 2017. godine pregledan od strane ljekara KCCG, kojom prilikom su dijagnostifikovane sljedeće tjelesne povrede: krvni podliv u predjelu lijeve polovine zadnje strane grudnog koša; krvni podliv u predjelu lijevog ramena i krvni podliv u predjelu zadnje strane vrata. Zadobijene povrede su posljedica dejstva tupine mehaničke sile i nastale su usljed trostrukog direktnog dejstva aktivno zamahnutog mehaničkog oruđa - tri udarca, moguće pesnicom, s tim što se ne može isključiti mogućnost da je krvni podliv u predjelu lijevog ramena mogao nastati i mehanizmom pada i udara o tvrdu podlogu ili sudara sa nekim tupo-tvrdim predmetom. Navedene povrede se, u vrijeme nanošenja, pojedinačno i zbirno kvalifikuju kao laka tjelesna povreda, a u trenutku zadobijanja, osoba koja nanosi opisane udarce tipično se nalazi sa zadnje strane osobe kod koje povrede nastaju, pri čemu su udarci kojima su iste zadate bili srednje jakog inteziteta. Vještak je dalje naveo da je </span><span class="span1">prilikom stezanja vrata, a u odnosu na mogućnost nastanka tjelesnih povreda i njihovu vrstu, presudan intezitet sile kojim se stezanje vrši, kao i vrsta mehaničkog oruđa koje se tom prilikom koristi. Pri stezanju vrata šakama mogu nastati samo crvenila, otoci, a ako je stezanje jače mogu nastati i krvni podlivi. Ukoliko prsti djeluju vrhovima, odnosno noktima, mogu nastati i ogrebotine. U medicinskoj dokumentaciji za D. O. ne postoje tjelesne povrede koje su opisane, a da se mogu pouzdano vezati za mehanizam stezanja vrata šakama, drugim djelovima ruke ili drugim mehaničkim oruđima, ali, kako je to već naveo, nepostojanje tjelesnih povreda ne isključuje tu mogućnost. Sve</span><span class="span1"> </span><span class="span1">povrede kod oštećenih, koje su nastale mehanizmom udaraca, nanešene su silom srednje jakog inteziteta, što važi i za povredu koja je kvalifikovana kao teška tjelesna povreda kod V. Ć. M.. </span><span class="span1">Kada je u pitanju </span><span class="span1">povreda opisana pod tač. IIIa, u vidu prskotine u desnoj polovini čeonog predjela, pojasnio je da je navedenu povredu kao takvu protumačio u svojstvu vještaka iz izvještaja ljekara specijaliste hirurga UC br. protokola 10005, gdje je navedeno: "Na glavi frontalno desno posjekotina 5cm..." i postavljena dijagnoza: "VLC frontalis L.dex", što znači da je ljekar u nalazu izvještaja rekao da se radi o sjekotini (posjekotini), a </span><span class="span1">postavio je dijagnozu koja u prevodu sa latinskog jezika znači razderinu. Ove dvije povrede, sjekotina i razderina, su po mehanizmu nastanka i izgledu veoma različite, ali se vrlo često u medicinskoj praksi dešava da razderinu, odnosno njenu podvrstu prskotinu, ljekari pogrešno opišu kao sjekotinu. Prskotine su rane koje imaju ravne i krvlju lako podlivene ivice i strane, isto kao i sjekotine i nastaju na mjestima gdje je koža rastegnuta preko kosti (tipično čelo, kosmati dio glave i prednja strana potkoljenica), te je s tim u vezi zaključio da se najvjerovatnije radi o prskotini. Ukoliko je pak ljekar, zaista vidio sjekotinu i pri tome postavio pogrešnu dijagnozu razderine (VLC), onda je moguće da se radilo i o povredi koja je nastala dejstvom polomljene keramičke šolje. </span><span class="span1">Vještak dalje navodi da u </span><span class="span1">medicinskoj dokumentaciji ne postoji konkretan naziv za neku povredu u vidu prskotine, već on kao vještak na osnovu ustanovljenog ljekarskog nalaza i postavljenih dijagnoza zaključuje o čemu se radi, što je inače posao vještaka, a ne prevođenje dijagnoza sa latinskog jezika. Latinski naziv za prskotinu je </span><span class="span3">Vulnus lacerum</span><span class="span1">, pri čemu još jednom ponavlja, da je sama rana prskotina podvrsta rane razderine (vulnus lacero contusum - VLC), znači ljekari su kao dijagnozu postavili jedan širi pojam. Ukoliko postoji nedoumica da li je u čeonom predjelu zadobijena sjekotina ili prskotina, ta dilema se najvjerovatnije lako može utvrditi naknadnim pregledom oštećenog na osnovu izgleda njegovog ožiljka.</span><span class="span1"> Takođe, </span><span class="span1">sve rane koje su veće dimenzije, po par centimetara se šiju ili se pak koriste savremeni medicinski materijali za spajanje ivica rane, u cilju prevencije stvaranja ožiljaka, unosa infekcije ili sl. U konkretnom slučaju, u medicinskoj dokumentaciji za N. M. navedeno je da je rana ušivena. Dakle, na osnovu cjelokupnog medicinskog izvještaja za N. M. nije prihvatio da se radi o sjekotini, već o prskotini. U konkretnom slučaju nije izostavio sjekotinu, već je protumačio da se nije radilo o sjekotini, nego o prskotini, iz gore navedenih razloga, ostavljajući mogućnost da se, ukoliko je ljekar postavio pogrešnu dijagnozu, ipak radilo o sjekotini, koja dilema se može otkloniti pregledom oštećenog.</span><span class="span1"> Inače,</span><span class="span1"> kod prskotine, u prostoru rane, postoje očuvani mostići potkožnog mekog tkiva, a kod sjekotine, u zavisnosti od njene dubine, potkožno meko tkivo je presječeno i bez pomenutih očuvanih mostića tkiva. Opisi iz medicinske dokumentacije: "Pune debljine kože i potkože" ne rješavaju dilemu da li je ili nije bilo tih očuvanih mostića tkiva, već samo govori da je rana dubinom zahvatala sve slojeve kože i potkožnog mekog tkiva.</span><span class="span1"> Nadalje, kada je u pitanju </span><span class="span1">povreda opisana pod tač. IIIb, u vidu višestrukih oguljotina čeonog predjela, a kako u medicinskoj dokumentaciji nije preciznije opisano u kom predjelu čela su se iste nalazile, niti njihov međusobni odnos, ne može isključiti mogućnost da su iste bile grupisane na taj način da su mogle nastati mehanizmom i dejstvom jednog udarca, ali moguće i više, pa je zbog toga za te povrede upotrijebljen termin "usljed najmanje jednokratnog direktnog dejstva..." U medicinskoj dokumentaciji, a vezano za navedene povrede, nije opisana nijedna dimenzija istih, već je samo konstatovano da postoji više </span><span class="span3">eksorijacija</span><span class="span1">, što znači više oguljotina, te je s tim u vezi i dao mišljenje. Ukoliko se pak radilo o ogrebotinama, koje su inače crtaste oguljotine, ne može se isključiti mogućnost i da su iste nastale mehanizmom grebanja noktima. Ta dilema ne bi se mogla otkloniti naknadnim pregledom.</span><span class="span1"> </span><span class="span1">Povrede opisane pod tač. IIIe mogle su nastati grebanjem noktima, udarcima, padom ili pak sudarom sa nekim predmetom, sve u toku rV. sa drugom osobom.</span><span class="span1"> Nadalje, </span><span class="span1">kada mehaničko oruđe djeluje oštricom, onda sve mekotkivne strukture, pa i koža i mišići budu ravno presječeni, odnosno ivice i strane su ravne. Dakle, mehanička oruđa koja imaju pravilno i ravno sječivo, kao što je nož, upravo ostavljaju takve ivice i strane. Međutim, imajući u vidu da se u predmetnom događaju pominje polomljena keramička šolja, pri čemu nije nužno da se ista morala polomiti potpuno pravilno, sasvim je moguće da u nekom dijelu ivice i strane, pa i u dijelu na mišiću, rane budu neravne. Kao što je pojasnio, keramička šolja može se polomiti na način da ivice na polomljenom mjestu ne budu potpuno ravne, kao npr. kod noža, tako da vezano za povredu opisanu pod tač. IIa, a imajući u vidu opise povreda iz medicinske dokumentacije za V. Ć. M., najvjerovatnije se radilo o kombinovanom dejstvu tupine i oštrice, pa je na taj način vjerovatno šolja i bila polomljena.</span><span class="span1"> U tom smislu, </span><span class="span1">pregled oštećene V. Ć. M. ne bi pomogao, jer je, imajući u vidu strukture koje su povrijeđene u prostoru rane, zasigurno slijedila hirurška intervencija, koja je na izvjesan način i dovela do mutilacije same rane. Dalje je ukazao da su, obzirom da su koža i potkožno meko tkivo prožeti kapilarima, prilikom zadobijanja takve </span><span class="span1">povrede kod V. Ć. M. isti zasigurno takođe povrijeđeni, što je moglo dovesti do krvarenja manjeg stepena. Na predmetu kojim je nanešena takva povreda moraju ostati tragovi biološkog materijala, odnosno krvi oštećene. Inače, predio tijela gdje se nalazila tjelesna povreda opisana pod tač. IIa prožet je i nervnim završecima, koji su takođe predmetnom prilikom zasigurno bili povrijeđeni, što uobičajeno dovodi do pojave bola, moguće osjećaja trnjenja. Bol je subjektivni simptom, pa različite osobe različito reaguju na njegov intezitet, odnosno za različite osobe prag bola je drugačiji. Imajući u vidu da je, koliko je on razumio, povreda nanešena u dinamičnom konfliktnom događaju, u kome zasigurno postoji visoka hormonska aktivnost adrenalina, sasvim je moguće da se bol u tom trenutku slabije opaža od strane osobe koja biva povrijeđena.</span><span class="span1"> </span><span class="span1">Iz tih razloga, nije mogao da se izjasni na pitanje da li osoba koja je na takav način povrijeđena u kritičnom događaju može u potpunosti da ne osjeti bol, a posebno imajući u vidu subjektivne percepcije bolne osjetljivosti, pri čemu osoba koja zadobije takvu povredu tetive mišića ima savijen prst ka dlanu. Dalje pojašnjava da je ta povreda nespecifična mehanička povreda i ista je, teorijski posmatrano, mogla nastati bilo kojim mehaničkim oruđem sa sječivom, ali nakon što vještak opredijeli dejstveni princip sile i mehanizam nastanka povreda, sljedeći zadatak je izjašnjenje o mogućnosti za nastanak takve povrede oruđima koja se pominju kroz iskaze aktera događaja ili kroz druge podatke iz spisa predmeta. Povrede opisane pod tač. IIb i IIc su takođe nespecifične mehaničke povrede, odnosno bilo koje mehaničko oruđe koje ima tupinu kao dejstveni princip pogodno je za nanošenje istih, a izjašnjenje o mogućnosti konkretnog predmeta je i u tom slučaju dato na osnovu okolnosti koje proizilaze iz iskaza. Inače, i pesnica spada u oruđe. Prilikom vještačenja postupao je po naredbi tužioca i nije mogao da se izjasni da li je u spisima predmeta postojala ili nije medicinska dokumentacija za okrivljenog O.. Povreda opisana u predjelu zadnje strane vrata kod okrivljenog nije mogla nastati mehanizmom stezanja rukom druge osobe "u grifu", već se radi o direktnom dejstvu sile, tj. udarcu. Vještak konačno objašnjava da je, ukoliko se šaka na kojoj se nalazila nanešena povreda, u trenutku zadobijanja iste nalazila ispred lica, a imajući u vidu vrstu povrede, sasvim  moguće da je cjelokupan intenzitet sile ili makar u najvećoj mjeri, prenešen upravo na šaku, te da tom prilikom nije morala nastati nikakva povreda na licu oštećene indirektnim mehanizmom udarca sopstvene šake o lice. Povreda se nalazila na nadlanenoj strani prsta, što znači da ista ima karakter tzv. "odbrambene povrede", odnosno ista je mogla nastati u okolnosti kada osoba izlaže ruku mehaničkom oruđu u cilju zaštite glave i trupa od povređivanja. Moguće je da ta povreda nastane i izolovano, bez nastanka povreda na drugim prstima.</span>
</p>
<p>
<span class="span1">Na glavnom pretresu dana 23. 01. 2018. godine od strane vještaka medicinske struke dr N. R. izvršen je sudsko medicinski pregled oštećenog N. M., nakon čega je vještak naveo da, nakon što je pogledao ožiljak u desnoj polovini čeonog predjela oštećenog, može da konstatuje da se radi o crtastom - bjeličastom ožiljku, dužine oko 4-5 cm, koji po veličini i lokalizaciji odgovara rani koja je zadobijena u predmetnom događaju i opisana pod tač. IIIa osnovnog mišljenja. Širina ožiljka je 2-3mm i takav izgled ožiljka ga ne može opredijeliti da li je isti posljedica sjekotine ili prskotine, odnosno u konkretnom slučaju i jedna i druga vrsta rane su mogle dati takav izgled ožiljka, nakon proteka vremena. Ukoliko se radilo o sjekotini, ista je mogla biti nanešena udarcem keramičkom šoljom i to njenom polomljenom oštrom ivicom, pri čemu je šolja ili bila prethodno polomljena ili se polomila od udarca, ali inicijalni opis iz medicinske dokumentacije u stepenu vjerovatnoće više govori u prilog da se radilo o prskotini, odnosno o udarcu nepolomljenom keramičkom šoljom. Imajući u vidu da je rana hiruški obrađena i po prijemu u UC CG ušivena, upravo ga je ta okolnost onemogućila da se na glavnom pretresu preciznije izjasni da li se radilo o sjekotini ili o prskotini. Dakle,</span><span class="span1"> na osnovu cjelokupne dokumentacije iz spisa predmeta i obavljenog sudsko medicinskog pregleda nije u mogućnosti da pruži preciznije izjašnjenje, osim da je veća vjerovatnoća da se radilo o prskotini u desnoj polovini čeonog predjela. </span><span class="span1">Takođe, njegovo</span><span class="span1"> izjašnjenje u osnovnom nalazu, kao i na glavnim pretresima ostaje nepromijenjeno u odnosu na mehanizam nastanka i kvalifikaciju tjelesne povrede.</span><span class="span1"> </span><span class="span1">Na osnovu uvida u ožiljak nije u mogućnosti da se izjasni šta se inicijalno desilo sa mostićima potkožnog tkiva u prostoru rane.</span><span class="span1"> </span><span class="span1">Dakle, ne isključuje mogućnost da se usljed udarca keramičkom šoljom u glavu ista polomila. Konačno, vještak ukazuje da se, imajući </span><span class="span1">u vidu veličinu povrede na glavi N. M., kao i povredu na ruci V. Ć. M., radilo o dva nezavisna dejstva sile na opisane predjele tijela oštećenih, odnosno jednokratnim dejstvom sile - jednim udarcem nije bilo moguće istovremeno nanijeti obje navedene povrede kod oštećenih, što zaključuje prvenstveno na osnovu veličine povreda i povrijeđenih struktura unutar istih.</span>
</p>
<p>
<span class="span1">Iz spiska radova sa vrijednostima, bez potpisa, za koji punomoćnik oštećenih navodi da je sačinjen od strane okrivljenog, proizilazi da su u 25 stavki istog nabrojani preduzeti kućni radovi (popravke), za koje je obračunata ukupna vrijednost od 436,00 eura.   </span>
</p>
<p>
<span class="span2">Ocjenom provedenih dokaza, kako pojedinačno, tako i u njihovoj međusobnoj vezi i dovodeći ih u vezu sa odbranom okrivljenog, sud je na nesumnjiv način utvrdio da je</span><span class="span1"> okrivljeni D. O. izvršio krivična djela stavljena mu na teret na način, u vrijeme i na mjestu, kako je to predstavljeno u izreci presude.</span>
</p>
<p>
<span class="span1">Činjenično stanje sud je utvrdio polazeći od zapisnika o uviđaju UP CB Podgorica od 03. 06. 2017. godine, sa izvještajem o kriminalističko - tehničkom pregledu lica mjesta, čiji je sastavni dio i fotodokumentacija UP CB Podgorica br. 59-10-244-1297/1305 od 03. 06. 2017. godine, iz koga je utvrđeno da je lice mjesta predmetnog događaja locirano u Ul. Đ. M. br. x, odnosno u stanu br. 15, u kome stanuju N. M. i V. Ć. M. i isti se nalazi na petom spratu stambene zgrade. U dnevnom boravku predmetnog stana zatečeni su tragovi premetačine sobnog inventara, razbacani sitni predmeti i sl. Kako je to konstatovano u službenoj zabilješci UP CB Podgorica Interventne jedinice Ku. br. 392/17 od 03. 06. 2017. godine, služenici policije su dolaskom u pomenuti stan primijetili V. Ć. M., koja je bila krvava po licu i tijelu i sjedjela je sa desne strane dnevnog boravka, a pored nje je sjedio suprug N. M., dok se prekoputa njih, na dvosjedu nalazio D. O., koji je u ruci držao čekić. Nakon što im je M. ukazao da ih O. napao, službenici policije su O. lišili slobode, pri čemu je V. Ć. M. imala povredu na glavi, kao i na prstu lijeve ruke, dok je N. M. imao povredu na desnoj potkoljenici, kao i nekoliko vidljivih povreda po vratu. D. O. imao je manju ogrebotinu na čelu i crvenilo na vratu, a u stanu gdje su navedena lica zatekli, nalazilo se više tragova krvi, pri čemu su u istom zatekli i još jedan metalni čekić i polomljenu keramičku čašu. Svjedokinja oštećena V. Ć. M. jasno i detaljno opisuje da je D. O. bio zaposlen kao logističar u NVO "M.", u kojoj je ona izvršna direktorica. Kada bi obavljala neke radove po stanu, angažovala bi O., koji je to činio i u spornom periodu. Oštećena dalje navodi da se, nakon što joj je priložio račun u stavkama na iznos od 436,00 eura, u koji je sud u dokaznom postupku izvršio uvid, sa O. dogovorila da predmetnog dana dođe kod nje u stan kako bi popravio kvaku na ulaznim vratima i tada se saglasili oko cijene, obzirom da je smatrala da je ispostavljeni račun previsok i nerealan. Kritičnog dana, oko 10:00 časova, D. O. je stigao, kada mu je otvorila vrata i primijetila da je nervozan, jer je odmah pitao "Šta ima da se popravi", pa mu je ukazala na kvaku. Za vrijeme dok je O. vršio opravku, njen suprug N. M. sjedio je za trpezarijskim stolom i doručkovao, a ona je sjela na trosjed. Ubrzo je čula D. kako govori "spremite pare" i to nervoznim tonom, što joj je bilo čudno, jer se nikada ranije nije tako obraćao. Nakon kraće rasprave između O. i njenog supruga, D. je počeo da viče, a iz kutija sa alatom, koje su bile pored ulaznih vrata, uzeo je čekić i njime počeo da maše u N.nom pravcu. Pokušala je da interveniše zamolivši D. da se smiri, ali je on mašući čekićem u njenom pravcu nastavio da viče, u kom momentu je N. stao između njih. Tada mu je D. rekao "ovo će se danas završiti" i zaletio se čekićem u N.nom pravcu, ali se on izmakao, a D. je čekićem udario po trpezarijskom stolu, koji je tom prilikom oštetio. Tada joj je N. rekao da pozove policiju, što ona nije učinila, jer je mislila da još uvijek nije ugrožena, pa je stala između njih dvojice. Nakon toga, O. se malo smirio, pa su ona i N. sjeli na sofu prekoputa njega, kada je D. opet započeo priču oko računa i počeo da viče. Tada je shvatila da se problem produbljuje, pa je ustala kako bi pozvala policiju, čiji je broj tražila od N., da bi se D. čekićem zaletio u njenom pravcu i saopštio joj "nemoj da zoveš policiju, ostavi telefon, slomiću ti glavu", zbog čega je N. ustao, stao između njih i pokušao da ga smiri. Tada je izašla na terasu i uspjela da pozove policiju, odakle je vrištala i dozivala pomoć, pa je odjednom čula da je u dnevnoj sobi nešto lupilo. Kada je ušla u dnevni boravak, zatekla je N. na podu, a D. se nalazio na njemu i udarao ga šakama, pri čemu se N. nalazio u polubočnom položaju pokušavajući da se iščupa, pa se ona tada bacila na D. i počela da ga udara šakama po leđima i stomaku, kako bi ga skolonila sa N., kada je D. više </span><span class="span1">puta udario stisnutom šakom u predjelu iznad lijevog uha i potiljka. Kako bi se zaštitila, stavila je ruke ispred lica i vidjela D. koji je ustao i uzeo nešto sa stola, a zatim je osjetila da je nečim udara po lijevoj šaci, pri čemu je vidjela i krv svuda oko sebe. Dlanovi su joj bili okrenuti ka licu, a spoljašnjim dijelom ka O., pa je pojasnila je da nije vidjela čime je D. udario po spoljašnjem dijelu lijeve ruke, ali je vidjela da je nešto uzeo sa stola, pa kako je zatim uočila krhotine od šolje, naknadno je shvatila da je on u stvari tom šoljom udario po ruci. Nakon toga je vidjela da D. ponovo ustaje, uzima čekić i njime zamahuje, ali mu je isti zatim ispao, da bi on otrčao do ulaznih vrata i vratio se nazad sa drugim čekićem u rukama, kada je N. uzeo čekić koji je D. prethodno ispao i njih dvojica su stajali jedan ispred dugog na udaljenosti od metar i po sa podignutim čekićima, ali se nisu udarali. Kako je uhvatila panika, bacila se na sofu i počela da vrišti i kuka kako je boli glava, zbog čega se O. smirio, sjeo na trosjed i spustio čekić i tako ih je zatekla policija kada je stigla. Nadalje, svjedok oštećeni N. M.</span><span class="span1"> </span><span class="span1">takođe jasno i uvjerljivo objašnjava da je kritičnog dana D. O. došao u stan u kojem živi sa svojom suprugom V. Ć. M., kako bi izvršio opravku kvake na ulaznim vratima. Vidio je da je O. bio prilično uzrujan, a po obavljenom poslu je rekao "V., ja završavam, spremi pare" i to takođe ljutitim i glasnim tonom. Uključio se u razgovor, jer je želio da sa O.em prodiskutuje o cijeni, smatrajući da je račun koji im je ispostavio previsok, ali je on cijelo vrijeme odbijao da sa njim razgovara, obraćajući se drsko i ljutito. Predložio je da zovnu "Haus majstora", pa da mu plati cijenu koju oni kažu, što je O. odbio i tada je iz alata, koji se nalazio kod ulaznih vrata, uzeo metalni čekić i istim počeo da vitla u njegovom pravcu. Pokušavao je da ga smiri, ali je on nastavio da maše, da bi se u jednom trenutku u razgovor uključila i V., sugerišući D. da nije u redu to što radi njenoj porodici i njoj, obzirom na sve što je za njega učinila. Tada se D. okrenuo prema V. i počeo da maše čekićem prema njoj, pa je stao ispred O.a kako joj se ne bi približio. Više puta mu je rekao da prestane i izađe napolje, što je D. odbijao, da bi u jednom trenutku on snažno zamahnuo čekićem u njegovom pravcu, zbog čega se pomjerio, pa je O. čekićem udario u trpezarijski sto i tom prilikom ga oštetio. Rekao je V. da pozove policiju, jer je osjećao da su ugroženi, a posebno ga je bilo strah obzirom da ima ozbiljnih zdravstvenih problema, imajući u vidu da boluje od hronične leukemije. U jednom trenutku V. je stala između njih i uspjela da malo smiri O., koji je sjeo na trosjed, dok su V. i on sjeli na sofu prekoputa njega, kojom prilikom je D., držaći čekić u ruci, ponovo počeo da insistira na plaćanju i viče. V. ga je pitala za broj policije, nakon čega je uzela mobilni telefon kako bi istu pozvala, da bi u tom momentu D. skočio sa trosjeda, mahao čekićem u njenom pravcu i rekao "Nemoj da ti glavu slomim, baci taj telefon, nemoj da zoveš policiju", zbog čega je stao ispred njega da bi zaštitio V., koja je otišla na terasu. Nakon toga uspio je da ponovo malo umiri O., koji je sjeo na trosjed i ostavio čekić na sto. D. je, međutim, ponovo počeo priču o računu, nakon čega je skočio sa trosjeda u njegovom pravcu i udario ga, od čega je pao unazad i na kratko izgubio svijest. Kada se osvijestio, vidio je D. kako leži na njemu, u tom momentu na podu između klavira i balkonskih vrata, pri čemu se stalno pomjerao kako bi se odbranio, u paničnom strahu da ga ne povrijedi. Za to vrijeme ga je D. udarao šakama, a udario ga je i jednom većom keramičkom šoljom zelene boje, da bi u jednom momentu primijetio i Vanju koja je zapomagala i tražila pomoć, pri čemu je vidio da D. i nju udara. U jednom trenutku, O. je skočio na njega, uzeo čekić sa stola i njime ga udario u potkoljenicu desne noge, što je zaključio jer je bio u položaju leđima oslonjen na pod, a noge je podizao uvis kako bi se odbranio. Pri tom, O.u je kritičnom prilikom sigurno zadao i neki udarac, objašnjavajući da se branio kako je umio i mogao. U jednom trenutku D. je ispao čekić, pa je rekao V. da isti uzme, nakon čega je O. ustao sa njega, otrčao do alata i uzeo drugi čekić. U međuvremenu je i sam ustao, uzeo čekić koji je prethodno ispao D. i tako su, sa čekićima u rukama, stajali jedan naspram drugog. Tada je V. počela da vrišti i kuka, zbog čega se D. odjednom promijenio, sjeo na trosjed i ostavio čekić, u kom položaju su ga zatekli i policijski službenici koji su ubrzo stigli. Nadalje, iz medicinske dokumentacije na ime oštećenih V. Ć. M. i N. M., te nalaza i mišljenja sudskog vještaka medicinske struke dr N. R. od 14. 07. 2017. godine, sud je utvrdio da je kritičnom prilikom oštećena V. Ć. M. zadobila tešku tjelesnu povredu u vidu razderine III prsta lijeve šake, praćene presijecanjem tetive mišića opružača tog prsta i krvnog podliva u potiljačnom predjelu, dok je oštećeni N. M. zadobio laku tjelesnu povredu u </span><span class="span1">vidu prskotine u desnoj polovini čeonog predjela, višestrukih oguljotina u lijevoj polovini čeonog predjela, oguljotina u predjelu lijevog ramena i oguljotina u predjelu desne potkoljenice. Iz navedenog nalaza sud je utvrdio i mehanizam nanošenja oštećenima navedenih tjelesnih povreda, pri čemu je, saslušan na glavnom pretresu, ostajuću u cjelosti pri pisanom nalazu i mišljenju, vještak pojasnio da je prilikom izrade osnovnog nalaza napravio grešku u definisanju povrede opisane pod tač. IIa, u kom dijelu je naveo da se ista nalazila na desnoj šaci, a u stvari se radi o lijevoj šaci, kako to proizilazi iz kompletne medicinske dokumentacije, vezane za povređivanje oštećene V. Ć. M.. Sud je stanovišta da je, kako vještak to i sam navodi, u pitanju očigledna omaška u nalazu i mišljenju, koju je vještak na glavnom pretresu uočio i ispravio, tako da ista u konačnom ne utiče na njegovu jasnost i određenost, pa je sud citirani nalaz i mišljenja kao takav i prihvatio, poklanjajući mu punu vjeru. Kada je u pitanju povreda na desnoj strani čela oštećenog M., svjedok N. B., koji je kao ljekar u Urgentnom centru KCCG predmetnog dana pregledao ovog oštećenog i o istom sačinio izvještaj, na glavnom pretresu navodi da je u pitanju bila razderotina, koja se medicinski tako pravilno i naziva, a ne posjekotina. Svjedok pojašnjava da se, obzirom da je u pitanju bio specifičan događaj, dobro sjeća da je kritičnom prilikom konstatovao dijagnozu VLC frontalis eldeks, pri čemu je kategoričan da se ne može desiti da prilikom sačinja V. izvještaja pogriješi dijagnozu, jer kao ljekar iza nje uvijek stoji i o istoj naročito vodi računa. Nakon što je svjedoku predočen izvještaj br. protokola 10005 od 03. 06. 2017. godine, ukazao je da primjećuje da u njegovom drugom dijelu, koji se odnosi na objektivni nalaz i pregled stoji posjekotina, ali bi umjesto toga trebalo da stoji razderotina, odnosno VLC frontalis eldeks, kako je to i označio u dijagnozi. S tim u vezi i vještak medicinske struke dr N. R. na glavnom pretresu objašnjava da je, kada je u vidu pomenuta povreda, istu protumačio iz citiranog izvještaja ljekara specijaliste hirurga UC br. protolola 10005, iz kojeg proizilazi da je ljekar postavio dijagnozu, koja u prevodu sa latinskog jezika znači razderina. Vještak dalje objašnjava da se u medicinskoj praksi vrlo često dešava da razderinu, odnosno njenu podvrstu prskotinu, ljekari pogrešno opišu kao sjekotinu, a što je, kako to sam svjedok B. potvrđuje, prilikom sačinjavanja konkretnog izvještaja i bio slučaj, pri čemu vještak konstatuje da je na osnovu svih raspoloživih medicinskih kriterijuma i podataka u spisima predmeta, utvrdio da se ne radi sjekotini, već o prskotini, koja je inače podvrsta razderine. Dakle, imajući u vidu navedeno, odnosno činjenicu da je svjedok dr B. pojasnio da je u objektivnom nalazu i pregledu omaškom naveo da se radi o posjekotini, te da bi umjesto nje trebalo da stoji razderotina, koju je i označio u dijagnozi, sud je, dovodeći u vezu takve navode sa preciznim pojašnjenjem koje je u tom pravcu na glavnom pretresu dao vještak medicinske struke dr N. R., koji je izvršio i sudsko medicinski pregled oštećenog na glavnom pretresu, nesumnjivo utvrdio da se u konkretnom slučaju radilo o povredi oštećenog N. M. u vidu prskotine u desnoj polovini čeonog predjela, kako je vještak to u svom pisanom nalazu i mišljenju i naznačio. Konačno, mogući mehanizmi nanošenja povreda koje je vještak opisao, u potpunosti se poklapaju sa iskazima oštećenih u pogledu načina na koji su kritičnom prilikom predmetne povrede zadobili, što je u potpunosti osnažilo ubjeđenje suda da je okrivljeni prema oštećenima izvršio krivična djela stavljena mu na teret, upravo na način kako je to opisano u dispozitivu izmijenjenog optužnog akta.</span>
</p>
<p>
<span class="span1">Sud nalazi da je, postupajući na naprijed opisani način, okrivljeni bio svjestan da oštećenu V. Ć. M. može teško tjelesno povrijediti, a oštećenog N. M. lako tjelesno povrijediti i to upotrebom u odnosu na ovog oštećenog keramičke šolje, kao sredstva podobnog da tijelo teško povrijedi i zdravlje teško naruši, što je prema činjeničnom stanju nesumnjivo utvrđenom tokom postupka i htio, čime se njegov subjektivni odnos prema izvršenim krivičnim djelima manifestuje kao direktni umišljaj.</span>
</p>
<p>
<span class="span1">Okrivljeni u svojoj obrani negira izvršenje krivičnih djela stavljenih mu na teret, navodeći da je kritičnog dana, nakon obavljenog posla u kući oštećenih, njima saopštio da je završio i tražio novac, na šta mu je V. navodno rekla "Za novac ćeš se dogovoriti sa N.", a N. je potom više puta odbijao da mu plati i govorio mu da izađe napolje. Objašnjava da ga je, dok je pakovao ostatak alata, M. lijevom rukom blago gurnuo u desno rame i rekao "Ajde izlazi napolje", zbog čega je u tom momentu iz kutije alata izvadio metalni čekić, napravio par koraka </span><span class="span1">prema trpezarijskom stolu i zamahnuo, udarivši čekićem o sto, koji se oštetio, što je učinio iz ljutnje i revolta. Navodi da je nakon toga V. počela da prijeti i viče, a on je čekić dao N., da bi zatim sjeli, dok se V. nalazila u hodniku. Nakon što je čuo Vanju kako na terasi viče "Upomoć, policija, neko nas je napao čekićem", ustao je i počeo da galami, a N. ga je navodno uhvatio u grif, lijevom rukom oko vrata i oborio ga na krevet koji se nalazio preko puta trosjeda, a zatim je i pao na njega, nakon čega se skotrljao između kreveta i klavira, a N. je nastavio da ga drži u grifu. Objašnjava da je V. sve vrijeme vikala, a on je bio u položaju u kojem mu je glava bila ispod kreveta, dok je N. bio nogama oslonjen na krevet i rukama ga držao oko vrata. Osjetio je udarce po glavi i leđima koje mu je V. zadala i isti nisu bili jaki. Skupio je snage i oboje podigao sa sebe, usljed čega su se svi prevrnuli, a on se naslonio na klavir, dok je N. desna ruka i dalje bila oko njegovog vrata. U tom momentu, vidio je na malom stolu pored njega zelenu šolju od kafe, uzeo je i njome udario N. po glavi u dijelu tjemena, od kog udarca se šolja polomila i u ruci mu je ostala drška od iste. Tada ga je V. udarala prstima po licu, kada je bacio slomljeni dio šolje sa strane i udario Vanju nekoliko puta dlanovima po glavi. Objašnjava da je tada N. uzeo čekić koji mu je prethodno dao, a on je pobjegao do ulaznih vrata, uzeo iz alata drugi čekić i okrenuo se prema njima, za koje vrijeme je N. držao čekić podignut uvis, pa je i on podigao svoj i tako su njima mahali, ali se nisu udarali, da bi nakon toga obojica, sa čekićima u ruci sjeli na krevet, jedan prekoputa drugog, u kom položaju su ih zatekli policijski službenici, koji su ubrzo stigli. Međutim, polazeći od činjeničnog stanja nesumnjivo utvrđenog svim provedenim dokazima, a naročito od jasnih, uvjerljivih i u pogledu bitnih okolnosti kritičnog događaja saglasnih iskaza oštećenih, koji su u pogledu vrste i posebno mehanizma zadobijanja tjelesnih povreda odnosnom prilikom u cjelosti potvrđeni i medicinskom dokumentacijom na njihovo ime, te nalazom i mišljenjem sudskog vještaka medicinske struke dr N. R., odnosno njegovim izjašnjenjem sa glavnog pretresa, što je sve u skladu i sa sadržinom ostalih materijalnih dokaza, sud je ovakvu odbranu okrivljenog, koju je slijedio i njegov branilac, cijenio kao neobjektivnu, nelogičnu i sračunato datu u cilju izbjegavanja krivice. Osim toga, neutemeljeni su navodi okrivljenog da kritičnom prilikom oštećenu nije udarao po rukama, već samo dlanovima po glavi. Prednje posebno imajući u vidu da je iz nalaza i mišljenja vještaka medicinske struke utvrđeno da je povreda oštećene u vidu razderine III prsta lijeve šake, praćena presijecanjem tetive mišića opružača tog prsta nastala usljed jednokratnog direktnog dejstva aktivno zamahnutog mehaničkog oruđa - udarca, moguće i polomljenom keramičkom šoljom. Nasuprot tvrdnji okrivljenog, istinitost navoda oštećene posebno potkrepljuje činjenica što vještak na glavnom pretresu pojašnjava da pomenuta povreda ima karakter tzv. "odbrambene povrede", koja je mogla nastati, upravo kako to objašnjava oštećena, u okolnosti kada je ona izložila ruku nehaničkom oruđu u cilju zaštite glave i trupa od povređivanja. Cijeneći objašnjenje okrivljenog da je, u trenutku kada je udario N. po glavi, V. bila iza N., pa joj je možda ruka bila na N.noj glavi kada ga je udario, sud ukazuje na izjašnjenje vještaka medicinske sturke, koji je nedvosmisleno naveo da se, imajući u vidu veličinu povrede na glavi N. M., kao i povredu na ruci V. Ć. M., radilo o dva nezavisna dejstva sile na opisane predjele tijela oštećenih, odnosno nije bilo moguće istovremeno nanijeti im obije povrede jednokratnim dejstvom sile - jednim udarcem. Shodno tome je, dakle, prema nalaženju suda, u potpunosti isključena mogućnost da je, kako to pokušava predstaviti okrivljeni, udarac oštećenoj po ruci potencijalno zadao istovremeno kada je i oštećenog N. M. udario po glavi. Upravo su iz navedenih razloga neprihvatljive i tvrdnje branioca okrivljenog iz završne riječi da okrivljeni nije preduzeo radnju izvršenja krivičnog djela kojim je oštećenoj nanešena pomenuta teška tjelesna povreda. Takođe, suprotno navodima okrivljenog, sud je mišljenja da i povrede koje su njemu konstatovane, a posebno imajući u vidu mehanizam njihovog nastanka koji vještak nalazi na glavnom pretresu, u svijetlu svih okolnosti konkretnog događaja koje oštećena V. Ć. M. dosljedno opisuje, upravo potkrepljuju i čine logičnu cjelinu sa njenim navodima da se, po povratku sa terase, bacila na okrivljenog i počela da ga udara šakama po leđima i stomaku, kako bi ga sklonila sa N. i odbranila ga od udaraca koje mu je, dok je ležao na podu, zadavao okrivljeni, a posebno imajući u vidu nedvosmisleno izjašnjenje vještaka medicinske struke da se, u trenutku zadobijanja povreda okrivljenog, osoba koja mu nanosi udarce tipično nalazi sa </span><span class="span1">zadnje strane osobe kod koje povrede nastaju, čime se, dakle, logično i utemeljeno može objasniti postojanje povreda koje je okrivljeni kritičnom prilikom zadobio. </span>
</p>
<p>
<span class="span1">Sa svega navedenog, sud je kao neosnovane cijenio i navode branioca okrivljenog, koji su završnoj riječi ukazuje da je njegov branjenik do detalja i vjerno opisao šta se kritičnog dana dogodilo, što, kako navodi, potvrđuju i ostali materijalni dokazi, tako da je stanovišta da je okrivljeni predmetnom prilikom postupao u nužnoj odbrani. Međutim, imajući u vidu naprijed iznijete razloge, zbog kojih je sud poklonio punu vjeru iskazima oštećenih, cijeneći ih uvjerljivim i logičnim, te našao da je okrivljeni krivična djela stavljena mu na teret izvršio upravo na način predstavljen u izreci presude, to u konkretnom slučaju ne može biti govora o postupanju okrivljenog u nužnoj odbrani. Naime, čl. 10 Krivičnog zakonika Crne Gore propisano je da je nužna odbrana ona odbrana koja je neophodno potrebna da učinilac od svog dobra ili dobra drugoga odbije istovremen ili neposredno predstojeći protivpravan napad. Dakle, iz ovakvog zakonskog određenja proizilazi da je za postojanje nužne odbrane potrebno ostvarenje njena dva osnovna elementa - napada i odbrane. Kako je u predmetnoj krivičnoj stvari nesumnjivo utvrđeno da oštećeni nisu preduzeli napad na okrivljenog, već je, naprotiv, to učinio upravo on, nanoseći oštećenima tešku, odnosno laku tjelesnu povredu, to je jasno da, u nedostatku njenog osnovnog elementa, u konkretnom slučaju nema mjesta primjeni instituta nužne odbrane, kao osnova isključenja protivpravnosti, pa samim tim i krivičnog djela. Neprihvatljive su i tvrdnje branioca o navodnim razlikama i kontradiktornostima u iskazu oštećenih, koji su, kako je to već objašnjeno, prema nalaženju suda, svako iz svoje perspektive, ali u pogledu bitnih okolnosti kritičnog događaja međusobno saglasno opisali kritični događaj. Branilac pritom najprije insistira na činjenici da je okrivljeni predmetnog dana bio raspoložen, a nikako nervozan ili uzrujan, pri čemu istovremeno i on i njegov branjenik ukazuju da je okrivljeni "iz ljutnje i revolta" prethodno udario čekićem po stolu u stanu oštećenih, što u svakom slučaju, prateći kontekst navoda branioca, takođe ne bi moglo biti logično ponašanje, obzirom da se, kako branilac ističe "okrivljeni nalazio u stanu oštećenih, koji su mu bili dužni novac". Posmatrano sa aspekta logike, upravo činjenica što je oštećeni M. lošeg zdravstvenog stanja, pri čemu mu specifičnost bolesti nameće obavezu da se čuva bilo koje vrste tjelesnih povreda, obzirom da rane teško zarastaju, predstavlja još jedan dodatni razlog zbog čega nije bilo racionalno da on inicira fizički sukob sa okrivljenim i na taj način preuzima dodatni rizik po svoje zdravstveno stanje. Takođe, kada su u pitanju navodi oštećenog  N. M.da je usljed prvog udarca okrivljenog pao unazad i na kratko izgubio svijest, u čemu je oštećeni tokom cijelog postupka dosljedan i kategoričan, sud ukazuje da, to što je u citiranom izvještaju ljekara specijaliste br. protokola 10005 od 03. 06. 2017. godine konstatovano da oštećeni nije gubio svijest, što, prema navodima svjedoka dr B. Č. znači da je oštećeni mogao da da anamnezu, odnosno rekonstruiše događaj, ne mora isključivati istinitost navoda oštećenog datih u postupku. Ovo posebno imajući u vidu da je oštećeni i sam rekao da je tom prilikom svijest izgubio "na kratko", pri čemu je nesporno da je sve bitne okolnosti kritičnog događaja, kako prije, tako i poslije pomenutog udarca predstavio jasno i vjerno, tako da se, prema nalaženju suda, u konkretnom ne smije zanemariti subjektivna percepcija situacije u kojoj je oštećeni iznenada pretrpio udarac u glavu, od koga je pao unazad, pri čemu ta okolnost i nije od uticaja na utvrđivanje bitnih elemenata krivičnog djela učinjenog na njegovu štetu, tako da su, iz tih razloga, neosnovane i primjedbe branioca u tom pravcu. Nadalje, paušalne su i neprihvatljive tvrdnje branioca da je osnovni nalaz i mišljenje vještaka medicinske struke tendenciozan, zbog toga što vještak u svom mišljenju "tjera vodu na vodenicu tužilaštva", na način što kao sredstva podobna da se nanese neka povreda, navodi samo ona sredstva koja su bila u stanu oštećenih. U tom pogledu, vještak medicinske struke dr N. R. upravo pojašnjava da je, nakon što vještak opredijeli dejstveni princip sile i mehanizam nastanka povreda, sljedeći zadatak izjašnjenje o mogućnosti za nastanak takve povrede oruđima koja se pominju kroz iskaze aktera događaja, koje objašnjenje i sami princip izrade predmetnog nalaza i mišljenja su za sud, nasuprot primjedbama branioca, potpuno jasni, utemeljeni, logični i u krajnjem, u skladu sa praksom koja je uobičajena i potrebna za odlučivanje suda prilikom utvrđivanja vrste i mehanizma zadobijanja povreda određenog lica u svakom konkretnom slučaju. Konačno, obzirom da je sud našao da su iskazi oštećenih u cjelosti </span><span class="span1">potkrijepljeni i materijalnim dokazima provedenim tokom postupka, na način kako je to prethodno već objašnjeno, sud je cijenio kao neosnovano i neprihvatljivo nalaženje branioca koji u tom pogledu, materijalne dokaze u vidu predmetnog zapisnika o uviđaju UP CB Podgorica sa izvještajem o kriminalističko tehničkom pregledu lica mjesta i službene zabilješke UP CB Podgorica, smatra potvrdom navoda odbrane njegovog branjenika. </span>
</p>
<p>
<span class="span1">Imajući u vidu nesumnjivo utvrđeno činjenično stanje u predmetnoj krivičnoj stvari, kao i krivična djela koja se okrivljenom stavljaju na teret, sud je kao nepotreban odbio predlog punomoćnika oštećenih da se u svojstvu svjedoka sasluša V. B. na okolnosti razgovora koji su okrivljeni i oštećena vodili u prostorijama "M."-a, te predloge branioca okrivljenog da se izvrši uvid u plaketu koju je "M." dodijelio okrivljenom za kolegijalnost, radi utvrđiV. činjenice o kakvom se zaposlenom radilo i njegovom položaju u "M."-u, te izvrši uvid u Rješenje "M."-a od 23. 06. 2017. godine, kojim je okrivljenom prestao radni odnos, radi utvrđivanja činjenice vezane za ponašanje oštećene nakon predmetnog događaja. Takođe, sud je odbio i predlog branioca okrivljenog da se u svojstvu svjedoka saslušaju dr Lj. i dr M., zaposleni u KC CG, radi utvrđivanja činjenica da li su izmislili ono što su naveli u anamnezi kliničkog izvještaja za oštećene V. Ć. M. i N. M., te predlog da se u svojstvu svjedoka sasluša D. D., radi utvrđivanja okolnosti da su i to lice, kao izvođača radova u stanu, oštećeni pokušali udaljiti, a da mu ne plate ono što je prethodno uradio, jer je po nalaženju suda izvođenje takvih dokaza suvišno i vodilo bi odugovlačenju postupka. Nadalje, sud je odbio predlog branioca okrivljenog da se iz spisa predmeta izdvoji nalaz i mišljenje vještaka medicinske struke, jer je našao da za to ne postoje razlozi, obzirom da je vještak, kako je to naprijed pojašnjeno, svoj nalaz dao nepristrasno, te pružio jasna i sveobuhvatna pojašnjenja u pogledu svih okolnosti vezanih za povređivanje oštećenih. S tim u vezi, sud je odbio i predlog branioca da se angažuje drugi vještak medicinske struke, obzirom da se vještak i na glavnom pretresu detaljno izjasnio u pogledu predmetnog nalaza i mišljenja, pri čemu u istom nema nikakvih protivrječnosti, nedostataka, niti se za sud javlja bilo kakva sumnja u tačnost istog, zbog čega nisu ispunjeni uslovi propisani čl. 146 Zakonika o krivičnom postupku, pa bi, kod takvog stanja stvari, novo vještačenje vodilo odugovlačenju postupka i stvaranju nepotrebnih troškova. </span>
</p>
<p>
<span class="span1">Prilikom odlučivanja o kazni, sud je u smislu čl. 42 st. 1 Krivičnog zakonika Crne Gore, cijenio sve okolnosti koje utiču da kazna bude manja ili veća, pa je kao olakšavajuće okolnosti na strani okrivljenog cijenio njegove porodične prilike, odnosno činjenicu da je oženjen i otac dvoje djece, kao i dosadašnje primjereno ponašanje i s tim u vezi raniju neosuđivanost, što je sud utvrdio uvidom u </span><span class="span1">uvjerenje iz kaznene evidencije na ime okrivljenog D. O., izdato od MUP-a Uprave policije - Sektora za pravne kadrovske i logističke poslove, edukaciju i analitiku Kantona Sarajevo, br. 02/5-2-04-8-2/4607 od 14. 11. 2017. godine, dok je sud kao otežavajuću okolnost cijenio činjenicu što je okrivljeni predmetna krivična djela izvršio u stanu oštećenih, narušavajući njihov dom i porodično spokojstvo. </span><span class="span1">Shodno navedenom, sud je okrivljenom </span><span class="span1">primjenom čl. 32, 36 i 48 st. 1 Krivičnog zakonika Crne Gore prethodno utvrdio i to za krivično djelo teška tjelesna povreda iz čl. 151 st. 1 Krivičnog zakonika Crne Gore kaznu zatvora u trajanju od 6 (šest) mjeseci, a za krivično djelo laka tjelesna povreda iz čl. 152 st. 2 u vezi st. 1 Krivičnog zakonika Crne Gore kaznu zatvora u trajanju od 30 (trideset) dana, </span><span class="span1">a zatim ga je primjenom čl. 48 st. 2 Krivičnog zakonika Crne Gore osudio na jedinstvenu kaznu zatvora u trajanju od 6 (šest) mjeseci, u koju mi je, shodno čl. 51 Krivičnog zakonika Crne Gore, uračunato vrijeme provedeno u pritvoru kao u izreci presude, pri čemu sud ukazuje da je u konkretnom, prilikom odmjeravanja i izricanja jedinstvene kazne, primijenio u teoriji poznat princip apsorpcije (u pitanju je tzv. nužna apsorpcija), jer se, shodno čl. 36 st. 2 Krivičnog zakonika Crne Gore, kazna zatvora preko šest mjeseci ne može izricati na dane, dok prema principu asperacije, predviđenim čl. 48 st. 2 Krivičnog zakonika Crne Gore, jedinstvena kazna mora biti manja od zbira pojedinačnih kazni. </span><span class="span1">Sud nalazi da je izrečena kazna adekvatna stepenu krivice okrivljenog i težini učinjenih krivičnih djela, te da će se istom ostvariti svrha kažnjavanja predviđena čl. 32 Krivičnog zakonika Crne Gore i u dovoljnoj mjeri uticati na njega da ubuduće ne vrši ovakva ili slična krivična djela, u okviru opšte svrhe izricanja krivičnih sankcija iz čl. 4 st. 2 Krivičnog zakonika Crne Gore.</span>
</p>
<p>
<span class="span1">Na osnovu čl. 239 Zakonika o krivičnom postupku, sud je oštećene V. Ć. M. i N. M. uputio da imovinskopravni zahtjev ostvare u parničnom postupku, obzirom da činjenice utvrđene u krivičnom postupku ne pružaju pouzdan osnov ni za potpuno, ni za djelimično presuđenje, a njihovo utvrđivanje bi vodilo znatnom odugovlačenju ovog postupka. </span>
</p>
<p>
<span class="span1">Obzirom da je okrivljeni oglašen krivim, sud ga je, shodno čl. 226 i 229 Zakonika o krivičnom postupku obavezao da na ime troškova krivičnog postupka plati iznos od 272,00 eura, od kojih se iznos od 242,00 eura odnosi na ime isplaćene nagrade za vještačenje po vještaku medicinske struke, a iznos od 30,00 eura na ime sudskog paušala, koji je odmjeren shodno dužini trajanja postupka, složenosti predmeta i imovnim prilikama okrivljenog, </span><span class="span1">dok će sud, shodno čl. 227 Zakonika o krivičnom postupku, o troškovima koji se odnose na nagradu i nužne izdatke oštećenih i njihovog punomoćnika odlučiti posebnim rješenjem</span><span class="span1">. </span>
</p>
<p>
<span class="span1">Na osnovu navedenog, a saglasno čl. 374 Zakonika o krivičnom postupku, odlučeno je kao u izreci presude. </span>
</p>
<p>&nbsp;</p>
<p style="text-align:center;">
<span class="span1">OSNOVNI SUD U PODGORICI, dana 26. 04. 2018. godine</span>
</p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:2.7in;text-align:center;vertical-align:top">
<div style="text-align:center;">
<span class="span1">ZAPISNIČARKA:</span>
</div>
</td><td style="width:3.75in;text-align:center;vertical-align:top">
<div style="text-align:center;">
<span class="span1">                                 SUTKINJA:</span>
</div>
</td>
</tr>
<tr style="">
<td style="width:2.7in;text-align:center;vertical-align:top">
<div style="text-align:center;">
<span class="span1">Danijela Rajković,s.r.</span>
</div>
</td><td style="width:3.75in;text-align:center;vertical-align:top">
<div style="text-align:center;">
<span class="span1">                                  Željka Jovović,s.r.</span>
</div>
</td>
</tr>
</tbody></table>
<p></p>
<p>&nbsp;</p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:1.95in;vertical-align:top">
<div>
<span class="span1">PRAVNA POUKA:</span>
</div>
</td><td style="width:3.5in;vertical-align:top">
<div>
<span class="span1">Protiv ove presude dozvoljena je žalba u roku od 8 dana od dana prijema pismenog otpravka iste, preko ovog suda Višem sudu u Podgorici. </span>
</div>
<p>&nbsp;</p>
</td>
</tr>
</tbody></table>
<p></p>
<p style="text-align:center;">
<span class="span1">ZTO: Danijela Rajković</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span class="span1"> </span>
</p>
<p>&nbsp;</p>
<p style="text-align:center;">
<span class="span1">ZAPISNIČARKA                                                                           SUTKINJA</span>
</p>
<p style="text-align:center;">
<span class="span1">  Danijela Rajković                                                                        Željka Jovović</span>
</p>
<p>&nbsp;</p>
<p>
<span class="span1">DN-a: Po primjerak presude dostaviti:</span>
</p>
<p>
<span class="span1">- ODT-u Podgorica;</span>
</p>
<p>
<span class="span1">- Okrivljenom i njegovom braniocu, adv. S.K.,</span>
</p>
<p>
<span class="span1">- Oštećenim i punomoćniku adv. V. R., po pravosnažnosti,</span>
</p>
<p>
<span class="span1">- a/a.</span>
</p>
<p>
<span class="span1">Postupljeno dana ______________</span>
</p>
<p>
<span class="span1">Radnik suda __________________</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>
<span class="span1"></span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>