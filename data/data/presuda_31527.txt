<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.s1{font-weight:bold;}
.s2{font-family:Times New Roman;font-size:14pt;}
.s3{font-family:Times New Roman;font-size:14pt;font-weight:bold;}
.p1{text-align:end;hyphenate:auto;font-family:Arial;font-size:12pt;}
.p2{text-align:center;hyphenate:auto;font-family:Times New Roman;font-size:12pt;}
.p3{text-align:center;hyphenate:auto;font-family:Arial;font-size:12pt;}
.p4{text-align:justify;hyphenate:auto;font-family:Arial;font-size:12pt;}
.p5{text-align:start;hyphenate:auto;font-family:Arial;font-size:12pt;}
.p6{text-align:start;hyphenate:auto;font-family:Times New Roman;font-size:12pt;}
</style>
<meta content="dragoje.jovic" name="author">
</head>
<body class="b1 b2">
<p class="p1">
<span class="s1">K.br. 86/12</span>
</p>
<p class="p2">
<!--Image link to '0.png' can be here-->
</p>
<p class="p3">
<span class="s1">U IME CRNE GORE</span>
</p>
<p class="p3"></p>
<p class="p3"></p>
<p class="p4">
<span class="s1">Viši sud u Podgorici</span><span>, u vijeću sastavljenom od sudije Jović Dragoja, kao predsjednika vijeća i sudija Đuranović Dragane i Aleksić Snežane, kao članova vijeća, uz učešće namještenika suda Cupara Mile, kao zapisničara, u predmetu optuženog N.A.,</span><span class="s2"> </span><span>zbog krivičnog djela</span><span class="s2"> - </span><span>teško ubistvo u pokušaju iz člana 144 tačka 8 u vezi člana 20 Krivičnog zakonika, nakon održanog glavnog i javnog pretresa, dana 11.03.2013. godine, kome su prisustvovali zastupnik optužnice, Tomković Željko, zamjenik Višeg državnog tužioca u Podgorici, optuženi i njegov branilac, A.M., advokat iz U., donio je i dana 14.03.2013. godine, javno objavio</span>
</p>
<p class="p3"></p>
<p class="p3"></p>
<p class="p3">
<span class="s1">P  R  E  S  U  D  U</span>
</p>
<p class="p3"></p>
<p class="p3"></p>
<p class="p4">
<span class="s1">Optuženi N.A., </span><span>od oca Đ. i majke V., rodjene R., rodjen ... godine u S. – R.A., sa prebivaliaštem u S., k. S., sa privremenim boravkom u U., ul. ".." bb, kod stanodavca L.N., završio osnovnu školu, i dva razreda srednje T.š. u U., državljanin R.A., neoženjen, nezaposlen, srednjeg imovnog stanja, </span>
</p>
<p class="p3"></p>
<p class="p4"></p>
<p class="p5">
<span>				</span><span class="s1">        K  R  I  V    J  E </span>
</p>
<p class="p4"></p>
<p class="p4">
<span class="s1">Zato što je:</span>
</p>
<p class="p4"></p>
<p class="p4">
<span>Dana 21.04.2012. godine, oko 11,00 časova, u U., u B.M.T., u blizini č. "B.", u prekoračenju granica nužne odbrane, u stanju prepasti jakog intenziteta izazvane napadom na njegovo pravno dobro, s umišljajem pokušao da liši života više lica, na način što ga je napao oštećeni Z.E.  i udario pesnicom u glavu, nakon čega su krenuli na njega</span><span class="s1"> </span><span>Z.N. i Š.H., pa je nalazeći se u stanju prepasti jakog intenziteta, u cilju odbijanja od sebe tog istovremenog protivpravnog i neposredno predstojećeg napada, prekoračio granice nužne odbrane, tako što je nožem više puta uboo oštećene Z.N., Z.E. i Š.H., u predjelu tijela, nanijevši im lake tjelesne povrede i to oštećenom Z.N. ubodnu ranu u predjelu lijeve polovine grudnog koša i to u zadnjoj pazušnoj liniji, dužine 1 cm sa kanalom rane dužine  8 cm i ubodnu ranu u lijevom podlopatičnom predjelu, dužine 3 cm, sa presijecanjem mišića, sa kanalom rane dužine 6 cm, oštećenom Z.E. tri ogrebotine na kažiprstu i trećem prstu desne šake, dimenzija od po 3 mm i sjekotinu kažiprsta desne šake spolja, promjera oko 1,0 cm i oštećenom Š.H. ubodnu ranu u predjelu lijeve strane grudnog koša, u predjelu lijeve  pazušne jame, dužine 1,5 sa kanalom rane dužine 5 cm, ubodnu ranu u predjelu lijeve nadlaktice, dužine 3 cm sa kanalom rane dužine 6 cm i ranu sjekotinu na zadnjoj strani lijeve šake, dužine 4 cm,</span><span class="s3"> </span><span>iako je bio svjestan da upotrebom noža na opisani način može lišiti života oštećene, pa je na to pristao,</span>
</p>
<p class="p4"></p>
<p class="p4">
<span>- čime je izvršio krivično djelo teško ubistvo u pokušaju, u prekoračenju granica nužne odbrane, iz člana 144 tačka 8 u vezi člana 20 i člana 10 st. 3 Krivičnog zakonika,</span>
</p>
<p class="p4"></p>
<p class="p4">
<span>pa ga sud primjenom navedenih zakonskih propisa, te člana 36, 42, 45 tač. 2,  46 st. 2 i 51 Krivičnog zakonika, kao i člana 374 Zakonika o krivičnom postupku, </span>
</p>
<p class="p4"></p>
<p class="p1"></p>
<p class="p4"></p>
<p class="p3">
<span class="s1">O S U Đ U J E</span>
</p>
<p class="p4"></p>
<p class="p4"></p>
<p class="p4">
<span>na kaznu zatvora u trajanju od 10 (deset) mjeseci, u koju mu se uračunava vrijeme provedeno u pritvoru, od 27.04.2012. godine do 27.02.2013. godine.</span>
</p>
<p class="p4"></p>
<p class="p4">
<span>Na osnovu člana 229 u vezi člana 226 Zakonika o krivičnom postupku, optuženi se obavezuje da na ime troškova krivičnog postupka u korist budžeta Crne Gore uplati 1.072,50 €, a na ime sudskog paušala 150,00 eura, u roku od 15 dana  po pravosnažnosti presude.</span>
</p>
<p class="p4"></p>
<p class="p1"></p>
<p class="p3">
<span class="s1">O b r a z l o ž e nj e</span>
</p>
<p class="p3"></p>
<p class="p4"></p>
<p class="p4"></p>
<p class="p4">
<span>Optužnicom Višeg državnog tužilaštva u Podgorici Kt. br. 31/12 od 22.06.2012. godine, staviljeno je na teret optuženom da je izvršio  krivičnog djela - teško ubistvo u pokušaju iz člana 144 tačka 8 u vezi člana 20 Krivičnog zakonika, ali je sud utvrdjeno činjenično stanje prilagodio rezultatima izvedenih dokaza i izmijenio činjenični opis i pravnu oznaku krivičnog djela, kako je to navedeno u izreci presude.</span>
</p>
<p class="p3"></p>
<p class="p4">
<span>Sud je u dokaznom postupku u skladu sa zakonom neposredno saslušao svjedoke Z.E., Z.N., G.V., vještaka sudsko medicinske struke prof. dr Č. D., koja je ostala pri nalazu i mišljenju od 10.06.2012. godine, kao i predstavnika tima vještaka neuropsihijatrijsko psihološke struke - psihijatra dr G.Ž., koji je ostao pri nalazu i mišljenju od 25.02.2013. godine,  te je pročitao iskaze  svjedoka</span><span class="s1"> </span><span>C. A., T.A., R.H., Š.H.,  pročitao zapisnik o uvidjaju Uprave policije - Područna jedinica Bar - Ispostava Ulcinj KU br. 60/12 od 21.04.2012. godine, službenu zabilješku Uprave policije - Područna jedinica Bar - Ispostava Ulcinj KU.br. 60/12 od 21.04.2012. godine, sačinjena od ovlašćenog policijskog službenika Redžematović Miralema, službenu zabilješku Uprave policije - Područna jedinica Bar - Ispostava Ulcinj KU.br. 60/12 od 21.04.2012. godine sačinjena od ovlašćenih policijskih službenika Gojković Danila i Sredojević Dragana, medicinsku dokumentaciju na ime svjedoka - oštećenog Z.N. (izvještaj ljekara specijaliste hirurga Urgentne medicinske pomoći Opšte bolnice B. od 21.04.2012. godine, otpusnu listu sa epikrizom Odjeljenja hirurgije Opšte bolnice B., matični broj istorije bolesti 2398/2012), medicinsku dokumentaciju na ime svjedoka-oštećenog Z.Eg. (izvještaj ljekara HMP – U. od 21.04.2012. godine), medicinsku dokumentaciju na ime svjedoka - oštećenog Š.H. (izvještaj ljekara specijaliste hirurga Urgentne medicinske pomoći Opšte bolnice B. od 21.04.2012. godine, otpusnu listu sa epikrizom Odjeljenja hirurgije Opšte bolnice B., matični broj istorije bolesti 2404/2012), te izvještaj o DNK vještačenju br. 1821/12 Forenzičkog centra Danilovgrad i izvršio uvid u prateću fotodokumentaciju. </span>
</p>
<p class="p4"></p>
<p class="p4">
<span class="s1">Optuženi N.A. </span><span>je u svojoj odbrani koju je iznio pred tužiocem naveo da se dana</span><span class="s1"> </span><span>21.04.2012. godine, oko 10,30h, kretao  B. prema kružnom toku, u blizini p. ''D. i n.'' u U., kada su iz parkiranog vozila izašla dva lica i upitala da li je izbio momka, koji je ostao u vozilu, te da im  je  odgovorio, da su se posvađali ali da ga je on tom prilikom ubo nožem. Iz vozila je, zatim, i taj momak izašao, pa su ga pozvali da uđu u neku uličicu, što je on odbio, izvadivši mobilni telefon u namjeri da  pozove policiju. Nije u tome uspio, jer ga je najstariji udario rukom po ruci, zbog čega mu je ispao telefon i polomio se od podlogu. Nakon toga, sva su trojica počeli da ga udaraju stisnutim pesnicama i nogama u predjelu glave i tijela, a jedan od njih je krenuo šrafcigerom prema njemu, i  zamahnuo da ga udari. Uspio da izbjegne taj udarac, ali se uplašio za svoj život kad je vidio šrafciger, pa je bio prinuđen da iz džepa izvadi upaljač sa britvom na rasklapanje, koja ima sječivo dužine oko 5 cm. Počeo je da maše ispred sebe, kako bi ih zaplašio i odbio taj njihov napad. Nije imao namjeru da ih povrijedi, niti liši života. Tom prilikom povrijedio je najstarijeg od njih, tako što ga je ubo u predjelu rebara, ali se ne sjeća  da li je još nekog povrijedi. Primijetio je i da momak koji ga je u ranijem sukobu povrijedio nožem, ima kod sebe šrafciger, koji je uzeo iz vozila. Uspio je da mu pobjegne dok se kretao prema njemu, iako je on  za njim kratko potrčao. Dok je bježao bacio je britvu u mjestu ''B.G.'' i nakon lišenja slobode, zajedno sa policijom je pošao do tog mjesta, ali je tamo nijesu mogli pronaći. Nakon ovog događaja optuženi je pošao za V., kod svog druga H.R., gdje je proveo dva dana. Ostalo vrijeme, do lišenja slobode, proveo je kod druga D.M. u mjestu Z.,  i nije bježao iz C.G..</span>
</p>
<p class="p4">
<span>Nadalje je naveo da je nakon ovog dogadjaja preko interneta kontaktirao  sa T.A. koji mu je rekao da je zbog tog dogadjaja išao u policiju, ali da o tome ništa sa njim nije pričao. Takođe, optuženi je naveo da poznaje C.A., ali da nakon tog dogadjaja nije sa njim kontaktirao, nego je boraveći kod  H.R.  i D.M. njima rekao da je imao svađu sa tri lica  zbog jednog prethodnog dogadjaja. </span>
</p>
<p class="p4">
<span>U vezi tog prethodnog sukoba koji je sa tim momkom imao u ''I.k.'', pojasnio je da je tom prilikom zadobio tjelesne povrede u predjelu desne strane leđa, u blizini bubrega, i da mu je te  povrede nanio nožem. Ljekarska pomoć mu je ukazana u javnoj ambulanti u S., 3 - 4 sata nakon tog događaja, kada su mu zašili ranu, koju je dvije nedelje svakog drugog dana previjao.Navedeni događaj nije prijavio policiji, a u vezi ovog dogadjaja na mjestu gdje se desio bilo je  dosta ljudi, od kojih je jedino prepoznao osobu  po imenu V.</span>
</p>
<p class="p4"></p>
<p class="p4">
<span>Optuženi je u odbrani na glavnom pretresu pojasnio, da je kasnije saznao da mu se prvi tom prilikom obratio Š.H. i da ga je on pitao je li izbio tog momka, a nakon što je izašao iz kola E. ga je pitao jesi li ozdravio. Nadalje je istakao da su ga 15-tak puta svi udarali pesnicama i nogama po tijelu, ali da od tih udaraca nije pao na asfaltnu podlogu, te da je kasnije shvatio, da je on tom prilikom nožem udario najstarijeg u predjelu lijeve bočne strane grudnog koša, dok se branio od napada šrafcigerom koji je u ruci imao Š.H. Takodje je naglasio, da je taj njihov napad prestao onog trenutka kada je izvadio nož, nakon čega je E. pošao do kola, te se dao u bjekstvo kada je vidio da nosi šrafciger u ruci. </span>
</p>
<p class="p4"></p>
<p class="p4">
<span>Nakon prvog dogadjaja koji je imao sa njim više puta su se sretali u gradu i bio je u prilici da se sa njim obračuna, ali to nije želio, kao ni ovog puta u dogadjaju u kojem je bio napadnut pod opisanim okolnosima. Na kraju je pojasnio, da ni onda kada je izvadio nož iz džepa oni nisu prestali sa napadom iako su se samo za trenutak odmakli od njega pa su ga sa ledja napadali otac i sin, dok je ispred njega bio Š.H. koji je zamahivao šrafcigerom u njegovom pravcu i istovremeno pokušavao da ga udari nogom. Upravo u tim trenucima kada su ga otac i sin udarali u ledja on se okrenuo i N. udario nožem. U tom trenutku je mislio da je mnogo dalje od njega, ali ga je ipak zakačio nožem u onaj predio tijela koji je naprijed naveo, dok se nije mogao sjetiti u kojem trenutku je mogao zakačiti ili udariti nožem Š. koji je mahao šarafcigerom.</span>
</p>
<p class="p4"></p>
<p class="p4">
<span class="s1">Svjedok - oštećeni Z.N.  </span><span>je naveo, da je dana 24.04.2012.godine u U. sa svojim sinom E. i rođakom Š.H. išao pješke u pravcu grada, kada su u blizini kružnog toka kod pekare ''D. i n.'', naišli na jedno lice koje im je dolazilo iz suprotnog pravca. Njegov sin E. mu je tada rekao da je sa njim prije mjesec dana, imao sukob u kafiću ''I.k.'' u U. i da mu je tada nanio povrede. Kad im je prišao, taj momak se  obratio  E. riječima: ''jesi li ozdravio?'', nakon čega je E. započeo tuču u kojoj on i Š.H. nisu učestvovali. On je samo pokušao da ih razdvoji, uhvativši E. za desnu ruku i tada je osjetio jak udarac u predjelu leđa. U tako nastaloj situaciji H. je pokušao da mu otme nož, kada je zadobio posjekotinu u predjelu šake jedne ruke, kao i rebara sa lijeve strane, dok je E. zadobio posjekotinu, u predjelu šake desne ruke. Pojasnio je da nije odmah primijetio da su oni povrijeđeni, nego kasnije, kad su išli prema Domu zdravlja. Prilikom ljekarskog pregleda u Domu zdravlja, izgubio je svijest, i došao ksebi u toku vožnje prema b. bolnici, gdje je zadržan na liječenju četiri dana, kao i Š.H.</span>
</p>
<p class="p4">
<span>Odgovarajući na pitanja, on je pojasnio da od momenta kada je došlo do tuče između optuženog i njegovog sina E., te njihovog povredjivanja nije prošlo više od jednog minuta, ali je naglasio da u rukama optuženog za vrijeme tuče nije primijetio nož, nego tek onda  kada je bježao sa lica mjesta. Tada je vidio da mu oštrica noža viri ispod rukava od trenerke, u desnoj ruci i taj nož mu je ličio na tzv. ''skakavac''. Takodje je pojasnio  da mu je poznato da je na licu mjesta ostala jedna muška kapa - kačket i jedan polomljeni telefon, od optuženog, kao i da od više lica, slučajnih prolaznika, koji su posmatrali taj dogadjaj nikog nije prepoznao. Na kraju je naveo, da je mišljenja da optuženi nije imao namjeru da nikog od njih liši života, nego da je u strahu upotrijebio nož, pa bez obzira što se niko od članova njegove porodice nije interesovao za njihovo zdravlje, nije se pridružio krivičnom gonjenju niti postavio imovinsko pravni zahtjev. </span>
</p>
<p class="p4"></p>
<p class="p4">
<span>U svom iskazu na glavnom pretresu je kroz postavljena pitanja ponovio da za vrijeme tuče nije primijetio nož u ruci optuženog i pojasnio, kada je govorio u svom iskazu, da je nakon hvatanja E. za desnu ruku osjetio jak udarac u predjelu ledja, više je mislio, da ga je tada udario pesnicom nego nekim drugim  sredstvom. Kasnije, kada je optuženi pobjegao sa lica mjesta, primijetio  je da mu šaka krvari, dok je E. posjekotinu u predjelu šake desne ruke vidio tek u Domu zdravlja, pa ako su te  okolnosti na drugačiji način zabilježene kod tužioca  onda je u pitanju nesporazum i ostao je pri tom razjašnjenju koje je dao na glavnom pretresu.</span>
</p>
<p class="p4"></p>
<p class="p4">
<span>Imajući u vidu, da je započeo, izmedju ostalog iskaz sa tvrdnjom, da je tom prilikom, dok su se približavali optuženom, najednom njegov sin rekao, da mu se čini da je to momak sa kojim je imao ranije fizički sukob, pa mu je prišao, podigao kapu i skinuo naočari, svjedok je na pitanje suda, zašto te okolnosti koje su prethodile tuči nije naveo prilikom saslušanja kod tužioca, odgovorio  da se tada toga nije ni sjetio. Takodje je pojasnio da je vidio kako mobilni telefon pada pored nogu optuženog, u onom trenutku kada je E. povukao za ruku, ali da nije obraćao pažnju da li se slomio i da je nakon bjekstva optuženog vidio da je na licu mjesta ostao i kačket. </span>
</p>
<p class="p4"></p>
<p class="p4">
<span>Nadalje je svjedok pojasnio u odnosu na ranije iznesenu konstataciju kod tužioca i tvrdnju  "da je E. započeo tuču", da je pod tim mislio, da su se samo našli u tom bliskom fizičkom kontaktu, ali da nije vidio da li je neko nekog tom prilikom udario i da je on odmah reagovao, tako što je svog sina povukao za ruku unazad, kao i da, on i H. u tom sukobu ni na koji način nijesu učestvovali. Takodje je kroz odgovore na postavljena pitanja naveo da je njegov sin približavajući se kružnom toku  išao ispred njih 4 - 5 metara, kao i da u vezi ranijeg dogadjaja koji je prije 2 - 3 mjeseca imao sa optuženim ništa bliže ne zna da kaže, jer o tome sa njim nije pričao. Medjutim, sjeća se da ga je tada nazvao jedan stariji čovjek i obavijestio o tome, te da je tamo nešto kasnije i otišao i vidio da je njegovom sinu nos krvav i da ima ogrebotine po jednoj nozi, ali ga zbog toga nije vodio u Dom zdravlja, niti mu je pružana medicinska pomoć</span>
</p>
<p class="p4"></p>
<p class="p4">
<span class="s1">Svjedok - oštećeni Z.E. je </span><span>naveo da je dana 21.04.2012. godine oko 11h, u U., sa svojim ocem N. i rođakom Š.H. išao pješke ulicom koja vodi prema plaži, kada im je prišao jedan momak koji je nosio kapu i naočari i lično ga pitao: ''jesi li ozdravio?''. Nije ga prepoznao, dok nije skinuo naočari, nego se tek onda prisjetio da je sa njim i njegovim društvom prije 2-3 mjeseca imao fizički sukob, ispred jednog ''I.k.'', zboh nekog USB-kabla.</span><span class="s1"> </span><span>Kad mu je prišao, osim što ga je pitao "jesi li ozdravio", počeo je da mu psuje sestru i porodicu, nakon čega je došlo do razmjene udaraca stisnutim pesnicama. Tada im je prišao njegov otac i povukao ga za ruku, što je iskoristio optuženi i izvadio nož, dužine oko 10cm, sive boje i počeo više puta zamahivati prema njemu, njegovom ocu i rođaku Š.H.. Tom prilikom je 2-3 puta ubo nožem njegovog oca u predjelu ispod pazuha i leđa, a njihovog rođaka tri puta u predjelu lijevog ramena, lijeve šake i leđa. Njemu je nanio povredu u predjelu kažiprsta desne ruke, ali nije mogao da se izjasni na koji način je  to učinio. Odmah nakon toga je pobjegao sa lica mjesta, a oni su sa vozilom kojim je upravljao njegov otac krenuli u pravcu bolnice i u toku vožnje su primijetili da krvare. Nakon dolaska u Dom zdravlja u U., N. i H. su prebačeni u bolnicu u B., dok je on nakon ukazane ljekarske pomoći pošao u u. policiju. </span>
</p>
<p class="p4"></p>
<p class="p4">
<span>Odgovarajući na postavljena pitanja oštećeni je pojasnio, da prije nego što su naišli na optuženog, njegov otac i rođak su se  kretali  veoma sporo ispred njega, tako da on nije primijetio odakle je optuženi izašao.Nakon dodgadjaja je sa policijom izlazio na lice mjesta i rekao im da su kapa i slomljeni telefon onog momka koji ih je tom prilikom napao.  </span>
</p>
<p class="p4"></p>
<p class="p4">
<span>Oštećeni je na glavnom pretresu na različit način opisao dinamiku dogadjaja, nakon što ga je optuženi upitao "jesi li ozdravio" i opsovao njegovu sestru i porodicu, naglasivši da je potom krenuo da ga udari glavnom, ali da je on taj udarac izbjegao i uspio da ga udari šakom 1 ili 2 puta u predjelu glave. I optuženi  je tom prilikom uspio da ga udari pesnicom u glavu, prije nego što su uspjeli da ih razdvoje njegov otac i Š.H. Nadalje je naveo, da nije u tom sukobu vidio nož u njegovim rukama i da ne zna na koji  su način povrijedjen njegov otac i rodjak H., dok je on malo posječen u predjelu kažiprsta desne ruke, ali takodje nije znao da objasni na koji način mu je nanijeta da povreda.</span><span class="s1"> </span><span>Takodje je naveo da prilikom razdvajanja ni njegov otac ni H. nisu udarali optuženog, nego je samo njega otac povukao za ruku</span><span class="s1">, </span><span>dok je H. na jedan fin način sprečavao optuženog da ne nastavimo sukob. Nakon što su ih razdvojili, uočio je tu povredu na svojoj ruci, a nešto kasnije ili tačnije tek u Domu zdravlja primijetio je da krvari i njegov  otac.</span><span class="s1"> </span>
</p>
<p class="p4"></p>
<p class="p4">
<span>Razlike u svojim iskazima u onim dijelovima koji su mu od strane suda predočeni nije mogao da objasni, naglašavajući da je tačna ona izjava koju je dao pred tužiocem, zaključujući da izmedju njih ustvari i nema razlike, nego samo da je tada podrobnije iznio sve ono što se desilo u sukobu sa optuženim. U vezi sukoba od prije 2-3 mjeseca, od ovog dogadjaja, ispred "I.c." je pojasnio da su ga tada napala tri lica medju kojima su bili optuženi, njegov brat i osoba koju ne poznaje, te da je samo tada on bio izudaran.</span>
</p>
<p class="p4"></p>
<p class="p4">
<span class="s1">Svjedok-oštećeni Š.H.</span><span>, naveo je da je dana 21.04.2012. godine u U. sa svojim rođacima Z.N. i E. njihovim vozilom krenuo prema centru grada i da su vozilo parkirali u blizini autobuske stanice i potom se pješke uputili prema kružnom toku. U blizini jedne pekare, u susret im je išao  jedan momak, i nakon što je upitao E. ''jesi li ozdravio?'', počeli su se psovati. Potom je taj momak  izvadio mobilni telefon, nakon čega mu je N. rekao, da mu ne treba mobilni telefon, nego da žele samo da razgovaraju. Odmah nakon toga, to lice je izvadilo nož i njime tri puta zamahnulo prema N., ali on nije primijetio da ga je tom prilikom  povrijedio. Pokušao je da ih razdvoji i tada mu je optuženi zadao udarac u predjelu lijeve strane grudnog koša, ali nije mogao da procijeni kojim predmetom. Kada je ponovo zamahnuo, podmetnuo mu je rame lijeve ruke, i u tom  predjelu je zadobio udarac. Nadalje je pojasnio da  je optuženi krenuo prema N., i kada je  stao između njih, da je tada prvi put vidio nož u njegovim rukama, i tom prilikom mu je optuženi nanio posjekotinu u predjelu lijeve šake, dok nije mogao  da se izjasni na koji su način N. i E. zadobili povrede. Optuženi je nakon toga pobjegao sa lica mjesta, a oštećeni je sa N. i E. pošao do Hitne pomoći, poslije čega su vozilom prevezeni do bolnice u B., gdje su zadržani na bolničkom liječenju. </span>
</p>
<p class="p4"></p>
<p class="p4">
<span>Odgovarajući na postavljena pitanja,  on je naveo da taj  događaj nije trajao duže od dva minuta i da mu nije poznato da li je ranije imao sukob sa Z.E.,  kao i da je tom prilikom kod optuženog vidio nož koji mu je ličio na tzv. ''skakavac'', i procijenio njegovu ukupnu dužinu oko 10-tak cm.</span>
</p>
<p class="p4"></p>
<p class="p4">
<span class="s1">Svjedok C.A., </span><span>je naveo  da  je prije godinu dana upoznao u kafiću ''M.'' u U. optuženog, ali da nije očevidac predmetnog dogadjaja, niti je saznao od optuženog sa kojim je kontaktirao putem  facebook-a na koji način se on odigrao. U vezi ranijeg sukoba on je naveo da mu je optuženi pričao da su ga udarali po tijelu i glavi i uboli u predjelu rebara sa lijeve strane zbog čega je zatražio medicinsku pomoć u S.</span>
</p>
<p class="p4"></p>
<p class="p4">
<span class="s1">Ni svjedok T.A., </span><span>koji se povremeno družio sa optuženim nije očevidac i ne zna pod kojim se okolnostima desio ovaj dogadjaj, kao i da je od jednog njegovog druga saznao da je prije dva mjeseca u U. imao sukob sa tri lica sa K. i da mu je jedno od njih nanijelo povredu nožem, zbog koje je zatražio medicinsku pomoć u S. </span>
</p>
<p class="p4"></p>
<p class="p4">
<span class="s1">Svjedok R.H., </span><span>nije očevidac dogadjaja, nego se sjeća da je da je</span><span class="s1"> </span><span> dana 21.04.2012.godine u poslepodnevnim satima, optuženi došao kod njega u iznajmljeni stan u V., i uplašen rekao da je imao svadju i tuču sa nekim licima, da mu je tom prilikom jedno od njih uzelo mobilni telefon iz ruke  i polomilo kao i da su ga udarali stisnutim pesnicama po tijelu.  </span>
</p>
<p class="p4"></p>
<p class="p4">
<span class="s1">Svjedok G.V. </span><span>je naveo da je dana 21.04.2012. godine, negdje oko 11 sati sjedio u društvu njegovog kuma M.P. u jednoj kafani pored pijace, kada je primijetio da od kružnog toka ide optuženi, dok su se trotoarom približavale tri osobe i da mu jedan od njih, onaj najkrupniji, prilazi, hvata ga za kapu i baca je na asfalt. Nakon toga je optuženi krenuo nešto da tipka po telefonu i tada uočava da ga taj isti čovjek udara šakom po ruci i da mu telefon pada na asfalt. Nadalje je vidio da su ga sva trojica okružili, da je došlo do guranja, ali da nije vidio da je neko nekoga udario, te da je to trajalo veoma kratko, jer je optuženi pobjegao, put kružnog toka. Sve se to dešavalo na udaljenosti  od 10-15 metara i kroz odgovore na postavljena pitanja je naveo da nije primijetio da je neko od te trojice povrijedjen, niti je vidio bilo koji predmet u rukama optuženog, jer je sjedio za stolom i sa tog mjesta je posmatrao šta se dešavalo. </span>
</p>
<p class="p4"></p>
<p class="p4">
<span>Iz sadržine </span><span class="s1">zapisnika o uviđaju UP PJ Bar - Ispostava Ulcinj, Ku.br. 60/12 od 21.04.2012. godine </span><span>proizilazi da je isti sačinjen povodom nanošenja tjelesnih povreda podesnim predmetom od strane NN lica licima: Z.N., Š.H. i Z. E., dana 21.04.2012. godine. Izlazak na mjesto događaja je izvršen povodom obavještenja da je dana 21.04.2012. godine u 07:00h, putem telefona dežurnom službeniku Ispostave Ulcinj doktor HMP DZ Ulcinj, M.H., prijavila da su kod njih dovezena tri lica sa ubodnim ranama po tijelu, o čemu je upoznata i ZVDT-a Podgorica, koja je ovlastila službenike Ispostave Ulcinj da izvrše uviđaj.Uviđaj je započet u 11.30h. Lice mjesta je parking prostor uz kolovoz i trotoar B. M. T., u neposrednoj blizini ć. ''B'', vl. N.M. iz U. Na licu mjesta je pronađen polomljen mobilni telefon marke ''N'' 6233 sive boje, IMEI-a 352744/01/486979/3744/ sa SIM-karticom ...., koji se nalazio na parking prostoru 0,90m udaljen od trotoara. Takođe je pronađena kapa-kačket crveno-crne boje, koji se nalazio na parking prostoru na udaljenosti od 0,60m od trotoara, na kome su bili vidljivi tragovi kapljica krvi, nepravilno raspoređeni.</span>
</p>
<p class="p4"></p>
<p class="p4">
<span>Iz sadržine </span><span class="s1">službene zabilješke UP PJ Bar - Ispostava Ulcinj, Ku.br.60/12 od 21.04.2012. godine, sačinjene od strane ovlašćenog policijskog službenika Redžematović Miralema </span><span>proizilazi da je ovaj ovlašćeni policijski službenik pomenutog dana, oko 11:20h, obaviješten od strane dežurne službe da pođe da obezbijedi lice mjesta u B.M.T., kod kafane ''T.''. Dolaskom na lice mjesta zatekao je saobraćajnu patrolu Gojković - Sredojević, koji su prije toga obezbjeđivali lice mjesta. Nakon toga, preuzeo je od pomenutih lice mjesta i na trotoaru ispred kafane uočio kapljice krvi, a na jednom parking mjestu polomljen telefon marke N. sive boje i kapu crne boje. Obezbjeđenje lica mjesta je vršio do dolaska ekipe za uviđaj, kojima je pomogao u vršenju uviđaja do 13h.</span>
</p>
<p class="p4"></p>
<p class="p4">
<span>Iz sadržine </span><span class="s1">službene zabilješke UP PJ Bar - Ispostava Ulcinj, Ku.br. 60/12 od 21.04.2012. godine, sačinjene od ovlašćenih policijskih službenika Gojković Danila i Sredojević Dragana </span><span>proizilazi da su ovlašćeni službenici policije navedenog dana oko 10,50h upućeni od strane dežurnog policijskog službenika Ispostave Ulcinj u HMP Ulcinj zbog prijave dežurnog ljekara da su dovedena lica sa zadobijenim povredama u tuči. Dolaskom u HMP, od strane dr M., saznali su da su kod njih pristupila lica sa zadobijenim povredama u tuči, a koje su zadobili, najvjerovatnije, od hladnog oružja (noža) i to: Z.N., koji je zadobio teške tjelesne povrede i kome je život ugrožen; Z.E., koji je zadobio lake tjelesne povrede i Š.H. koji je, takođe, zadobio lake tjelesne povrede. </span>
</p>
<p class="p4"></p>
<p class="p4">
<span>Iz </span><span class="s1">medicinske dokumentacije – izvještaja ljekara specijaliste hirurga Urgentne medicinske pomoći Opšte bolnice u B., od 21.04.2012.godine, na ime oštećenog Z.N. </span><span>proizilazi da je isti pregledan od strane ljekara navedenog dana u 11:37h i da je povrijeđen – ubod nožem u predjelu lijeve strane grudnog koša, sat vremena prije pregleda. Žalio se na bol po lijevoj strani grudnog koša. Konstatovane su dvije ubodne rane i to prva u nivou zadnje pazušne linije, dužine 1cm, sa kanalom rane dužine 8cm, prema nazad upolje i druga rana upolje postavljena od prve ispod lijeve lopatice, dužine 3cm, siječe mišić sa kanalom rane dužine 6cm. Urađeno je rentgenološko snimanje i pretrage krvi, u lokalnoj anesteziji su ispitane rane, drenirane i ušivene i oštećeni je upućen na bolničko liječenje uz dijagnozu – ubodne rane u predjelu grudnog koša sa lijeve strane i ispod lijeve lopatice. </span>
</p>
<p class="p4"></p>
<p class="p4">
<span>Iz </span><span class="s1">otpusne liste sa epikrizom Odjeljenja hirurgije Opšte bolnice B., mat.br. istorije bolesti 2398/12, na ime oštećenog Z.N. </span><span>proizilazi da je isti liječen na navedenom odjeljenju dva dana (od 22.04.-24.04.2012.godine) pod dijagnozom: strano tijelo ili predmet koji su ušli kroz kožu, dvije ubodne rane na lijevoj strani grudnog koša. Od intervencija je obavljeno ispitivanje i posmatranje rane, drenaža i zaustavljanje krvarenja. Primljen je zbog ubodnih rana nožem od njemu poznate osobe u predjelu grudnog koša u tuči. Obrađen je klinički, laboratorijski, radiološki i ehosonografski. U lokalnoj anesteziji je urađena navedena intervencija, a postoperativni tok je bio uredan. Urađen je kontrolni rentgenološki snimak pluća i lijeve polovine grudnog koša, gdje nije bilo znakova prisustva vazduha u grudnoj duplji, niti izliva, niti preloma. Tokom liječenja vitalni parametri su bili uredni. </span>
</p>
<p class="p4"></p>
<p class="p4">
<span>Iz </span><span class="s1">medicinske dokumentacije – izvještaja ljekare HMP U. od 21.04.2012. godine, na ime oštećenog Z.E. </span><span>proizilazi da je isti pregledan u toj zdravstvenoj ustanovi navedenog dana u 11h, a da je primljen zbog povreda zadobijenih u fizičkom konfliktu. Naveo je da je napadač imao nož. Pri pregledu je bio svjestan, orjentisan, urednog disanja i temperature. Na kažiprstu i trećem prstu desne ruke bile su vidne tri ogrebotine dimenzija od po 3 mm. Vidna je bila i posjekotina kažiprsta desne ruke, lateralno, promjera oko 1cm. Upućen je hirurgu radi dalje obrade, a navedene su dijagnoze: oguljotine kažiprsta i srednjeg prsta desne šake i rana sjekotina kažiprsta desne šake.</span>
</p>
<p class="p4"></p>
<p class="p4">
<span>Iz </span><span class="s1">medicinske dokumentacije – izvještaja ljekara spec. hirurga Urgentne medicinske pomoći Opšte bolnice u B. od 21.04.2012. godine, na ime oštećenog Š.H. </span><span>proizilazi da je isti pregledan od strane ljekara navedenog dana u 11:41h, da je uboden nožem od strane njemu nepoznate osobe sat vremena prije pregleda. Ubodna rana je dužine 1,5cm u predjelu lijeve pazušne jame, sa kanalom rane dužine 5cm, usmjerenim prema unutra. Na lijevoj nadlaktici konstatovana je ubodna rana dužine 3cm sa kanalom rane dužine 6cm, usmjerenim prema upolje. U predjelu lijeve šake sa zadnje strane, konstatovana je posjekotina dužine 4cm. Dno rane čini tetiva koja nije povrijeđena. Pokreti prstiju su očuvani, urađeno je rentgenološko snimanje, krvne analize i eho trbuha. </span>
</p>
<p class="p4"></p>
<p class="p4">
<span>Iz </span><span class="s1">otpusne liste sa epikrizom Odjeljenja hirurgije Opšte bolnice u B., mat. br. istorije bolesti 2404/2012, na ime oštećenog Š.H. </span><span>proizilazi da je oštećeni na tom odjeljenju liječen tri dana (od 21.-24.04.2012.godine) pod dijagnozom: strano tijelo ili predmet koji su ušli kroz kožu, ubodna rana u predjelu lijeve strane grudnog koša, ubodna rana u predjelu lijeve nadlaktice i rana sjekotina na zadnjoj strani lijeve šake. Urađena je intervencija – ispitivanje i posmatranje rane, drenaža i zaustavljanje krvarenja. Oštećeni je primljen zbog ubodnih rana nožem od njemu poznate osobe u tuči. Obrađen je klinički, laboratorijski, radiološki i ehosonografski. Navedena intervencija je urađena u lokalnoj anesteziji, a postoperativni tok je bio uredan. Urađen je i kontrolni rentgenološki snimak pluća, srca i lijeve polovine grudnog koša, gdje nije bilo znakova prisustva vazduha u grudnoj duplji, niti izliva, niti preloma, a desno lateralno bazalno, uz fe sinus, manja transparentnost, moguće zbog superpozicije rebara. Tokom liječenja vitalni parametri su bili uredni. </span>
</p>
<p class="p4"></p>
<p class="p4">
<span>Iz </span><span class="s1">nalaza i mišljenja sudskog vještaka medicinske struke, prof dr D. Č., od 10.06.2012. godine </span><span>proizilazi da je dat na osnovu medicinske dokumentacije na ime oštećenih Z.N., Z.E. i Š.H., koji su povrijeđeni u predmetnom događaju. </span>
</p>
<p class="p4"></p>
<p class="p4">
<span>Iz navedene dokumentacije proizilazi da je Z. N. u predmetnom događaju zadobio: ubodnu ranu u predjelu lijeve polovine grudnog koša i to u zadnjoj pazušnoj liniji, dužine 1cm sa kanalom rane dužine 8cm, prema nazad upolje; ubodnu ranu u lijevom podlopatičnom predjelu dužine 3cm koja siječe mišić kanalom rane dužine 6cm. Ove povrede, u vrijeme nanošenja, pojedinačno i zbirno, kvalifikovane su kao laka tjelesna povreda, uz napomenu da je jedna od rana dovela do ''sječenja'' mišića, međutim, u daljoj medicinskoj dokumentaciji se ne navodi ispad funkcije bilo kog mišića, pa je povreda kvalifikovana kao laka. Navedene povrede su nastale dvokratnim djelovanjem šiljka i sječiva zamahnutog mehaničkog oruđa, najvjerovatnije nožem. Nije bilo moguće odrediti smjer ubodnih kanala, zbog nejasnoća u medicinskoj dokumentaciji. Naime, navedeno je da je rana u zadnjoj lijevoj pazušnoj liniji usmjerena prema nazad i upolje, a da je rana u lijevom podlopatičnom predjelu upolje od prve rane, što medicinski nije moguće, jer se podlopatični predio ne nalazi upolje od zadnje pazušne linije, već unutra od nje.</span>
</p>
<p class="p4">
<span>Š.H. je u predmatnom događaju zadobio:ubodnu ranu u predjelu lijeve strane grudnog koša, u predjelu lijeve pazušne jame, dužine 1,5cm, sa kanalom rane dužine 5cm usmjerenim prema unutra; ubodnu ranu u predjelu lijeve nadlaktice dužine 3cm sa kanalom rane dužine 6cm, usmjerenim prema upolje i ranu - sjekotinu na zadnjoj strani lijeve šake, dužine 4cm. Navedene povrede u vrijeme nanošenja, pojedinačno i zbirno, kvalifikovane su kao laka tjelesna povreda. Ubodne rane su nastale dvokratnim djelovanjem šiljka i sječiva zamahnutog mehaničkog oruđa, dok je sjekotina lijeve šake nastala djelovanjem sječiva mehaničkog oruđa, najvjerovatnije nožem. Nije bilo moguće odrediti smjer ubodnih kanala zbog nepreciznosti u medicinskoj dokumentaciji.</span>
</p>
<p class="p4"></p>
<p class="p4">
<span>Z.E. je u predmetnom događaju zadobio tri ogrebotine na kažiprstu i trećem prstu desne šake, dimenzija od po 3mm i sjekotinu kažiprsta desne šake spolja, promjera oko 1cm. Navedene povrede u vrijeme nanošenja, pojedinačno i zbirno, kvalifikovane su kao laka tjelesna povreda. Ogrebotine su nastale djelovanjem vrha mehaničkog oruđa, male površine, a sjekotina djelovanjem sječiva mehaničkog oruđa.</span>
</p>
<p class="p4"></p>
<p class="p4">
<span>Na glavnom pretresu je pojasnila  da se medjusobni položaj oštećenih i onoga ko je povrede nanosio ne može ustanoviti, jer se ne mogu ustanoviti smjerovi kanala ubodnih rana, zbog nepreciznosti u medicinskoj dokumentaciji, ali da se na osnovu onoga što je u njoj konstatovano, s obzirom na lokalizaciju ubodnih rana kod Z.N. - u predjelu lijeve pazušne linije, lijevog podlopatičnog predjela  - može reći da su obje povrede mogle nastati "licem u lice", ukoliko je onaj koji je nanosio povrede nožem dešnjak; takođe ne može se isključiti ni položaj sa leđa ili sa lijeve bočne strane.</span>
</p>
<p class="p4"></p>
<p class="p4">
<span>Nadalje je navela da su kod Š.H. ustanovljene  2 ubodne rane i to u predjelu lijeve pazušne jame i lijeve nadlaktice, pa se u vezi njegovog i položaja napadača, uglavnom može kazati isto, kao i za prethodni slučaj, s tim što je sekotina na lijevoj šaci mogla nastati u bilo kom položaju, jer je ruka pokretni dio tijela. Povrede kod Z.E., s obzirom da su lokalizovane na desnoj šaci, mogle su nastati u bilo kom položaju i može se raditi o tzv. "odbrambenim povredama", ali kako za ogrebotine nije navedeno na kojoj strani šake se nalaze, nije se mogla na  pouzdan način izjasniti ni u vezi te činjenice. Nakon zadobijanja  povreda, oštećeni su mogli da se kreću, da preduzimaju različite fizičke aktivnosti,  da se brane, da se tuku, da trče i slično.</span>
</p>
<p class="p4"></p>
<p class="p4">
<span>Takodje je kroz odgovore na postavljena pitanja u vezi intenziteta sile kojom su nanošene povrede oštećenim, navela da ubodne rane koje su ustanovljene kod Z.N. su nastale djelovanjem šiljka mehaničkog oruđa, najvjerovatnije noža, silom srednjeg intenziteta, i taj zaključak izvodi na osnovu dužine kanala tih rana. Kod Š.H. ustanovljene su 2 ubodne rane i obje su nastale djelovanjem sile srednjeg intenziteta, dok je sjekotina na lijevoj šaci mogla nastati i silom od manjeg do srednjeg intenziteta, djelovanjem sječiva, a kod Z.E. ogrebotine na kažiprstu i trećem prstu desne šake dimenzija po 3 mm, kao i sjekotina kažiprsta desne šake promjera oko 1 cm, su nastale  djelovanjem sile slabijeg intenziteta.</span>
</p>
<p class="p4"></p>
<p class="p4">
<span>Takodje je istakla  s obzirom na lokalizaciju ubodnih rana, može se zaključiti da su iste nastale brzo jedna za drugom, jer su na bliskom rastojanju, a na osnovu medicinske dokumentacije i činjenica da je ustanovljen jedan kanal dužine 8 cm, drugi 3 cm, treći 6 cm itd., izvela je zaključak da je dužina sječiva morala biti najmanje oko 8 cm; i ono predstavlja takvo sredstvo koje može dovesti do nanošenja naročito teške odnosno smrtonosne tjelesne povrede, kao što je npr. ubod u srce, jetru, pluća, crijeva i slično.</span>
</p>
<p class="p4"></p>
<p class="p4">
<span>Nadalje je pojasnila da lokalizacija ubodnih rana kod Z.N. - zadnja pazušna linija, lijevi podlopatični predio, predstavljaju mjesta gdje se u zavisnosti od smjera kanala mogu povrijediti prije svega pluća, potom arterije između rebara i sl., u zavisnosti od načina držanja i djelovanja šiljka mehaničkog oruđa, dok je u vezi  povreda kod Š.H., posebno u predjelu grudnog koša, mogla biti povrijeđena pluća i velike arterije, a isto tako i rana na lijevoj nadlaktici je mogla dovesti do povrede velikih krvnih sudova ruke.</span><span class="s1"> </span><span>Povrede kod Z.E., da se radilo o primjeni jake sile, mogle su dovesti do povrede velikih živaca i krvnih sudova šake, što bi kasnije dovelo do nekih posledica.</span>
</p>
<p class="p4"></p>
<p class="p4">
<span>Nakon neposrednog pregleda optuženog N.A. je ustanovljeno sledeće: u desnom slabinskom predjelu, u zadnjem dijelu nalazi se lučni sedefasto bjeličasti ožiljak dužine oko 4 cm, duž kog se vide poprečni brkljasti i tačkasti ožiljci,  koji ukazuju da je rana hirurški zbrinuta, odnosno ušivena, pa na osnovu izgleda ožiljka je mišljenja da je mogao nastati djelovanjem šiljka i sječiva mehaničkog oruđa, odnosno noža, najmanje šest mjeseci prije današnjeg pregleda, ali da precizno vrijeme nastanka rane ne može tačno ustanoviti. </span>
</p>
<p class="p4"></p>
<p class="p4">
<span>Iz </span><span class="s1">nalaza i mišljenja tima vještaka medicinske struke prof.dr sci S. M.-neuropsihijatar, ass.mr.sci dr Ž.G.- psihijatar i B.S.I. - dipl.psiholog od 25.02.2013.godine</span><span> proizilazi da svoj nalaz i mišljenje temelje na podacima iz sudskog spisa K.br.86/12, izvoda iz medicinske dokumentacije i neposrednog neurološko psihijatriskog pregleda, te su mišljenja, ozbirom da je ovaj konfliktni odnos bio u periodu od nekoliko mjeseci, da su te okolnosti kod optuženog na psihičkom planu uzrokovale stanje kumuliranog afekta straha na neurotskom nivou, a pogotovo prilikom slučajnih susreta sa njim te da je isti, a ako se prihvate kao realne činjenice, u okolnostima neposrednog fižičkog kontakta i sa nesrazmjerno većim brojem sudionika deliktne situacije, kod optuženog generisano afektivno prvenstveno stanje straha, prepasti jakog inteziteta. Pri tome su imali u vidu iskaz optuženog o prethodnom konfliktnom odnosu na fizičkom i verbalnom planu u preddeliktnom periodu koji je bio pospješujući faktor prelaska afekta straha i prepasti u pataloški afekt u vrijeme izvršenja krivičnog djela.  Postojanje tog "pospješujućeg faktora" je potvrdjeno neposrednim pregledom optuženog od strane vještaka sudsko medicinske struke, nakon kojeg je iznijeto mišljenje, da je na osnovu izgleda ožiljka dužine oko 4 cm koji se nalazio u desnom slabinskom predjelu, isti mogao nastati najmanje 6 mjeseci prije obavljenog pregleda, pa dakle i u periodu koji su optuženi i oštećeni označili kao vrijeme njihovog prvog sukoba. Cijenili su i izmjene svijesti ispitanika u vrijeme izvršenja krivičnog djela koji je po njihovom mišljenju dostaio stepen suženja svijesti sa očuvanim globalnim sjećanjem na okolnosti krivičnog djela uz nesjećanje nekih detalja, što je karakteristika pataloškog efekta. U ovom stanju ponašanje je impulsivno i polazi iz afektivno nagonske sfere zaobilazi svjesni dio ličnosti, a sposobnost shvatanja značaja djela i upravljanja njegovim postupcima kod optuženog je bila bitno smanjena. </span>
</p>
<p class="p4"></p>
<p class="p4">
<span>Imajući u vidu navedeni nalaz imenovani stručni tim je dao svoje mišljenje</span><span class="s1">, </span><span>koje je branio na glavnom pretresu njihov predstavnik dr G.Ž. psihijatar</span><span class="s1">, </span><span>da je N. A. osoba prosječnih intelektualnih sposobnosti, koja ne pokazuje simptome trajnog duševnog oboljenja, niti težeg duševnog poremećaja te da se radi o društveno zdravoj osobi, optuženi se u vrijeme izvršenja krivičnog djela nalazio u stanju afekta straha i prepasti jakog inteziteta koji odgovara stanju privremene duševne poremećenosti pa je sposobnost shvatanja značaja svog djela kao i mogućnost upravljanja svojim postupcima u vrijeme izvršenja krivičnog djela kod okrivljenog bila bitno smanjena. U slučaju da se ne utvrde okolnosti, da nije bilo provokativnog ponašanja oštećenih na verbalnom i fizičkom planu prema optuženom, a time i bez neposrednog subjektivnog doživljavanja životne ugroženosti optuženog, u tom slučaju su mišljenja da afekt straha i prepasti je dostigao nivo srednjeg intenziteta i nema karakteristike patološkog afekta, a time sposobnost shvatanja značaja djela i upravljanja svojim postupcima su smanjeni ali ne bitno.</span>
</p>
<p class="p4"></p>
<p class="p4">
<span>Dakle, iz pojedinačno analizirane odbrane optuženog proizilazi da su ga dana 21.04.2012. godine u prijepodnevnim satima, u U.,</span><span class="s1"> </span><span>napale tri osobe, medju kojima je bio i momak koji mu je prije 2-3 mjeseca nanio povredu, u sukobu koji su imali ispred jednog "I.c.", kada ga je uboo nožem u predjelu ledja. Novi napad se dogodio pri slučajnom susretu kod kružnog toka, u blizini pekare "D. i n." kada je odbio da podje sa njima u neku ulicu i poslije neuspjelog pokušaja da mobilnim telefonom o njihovom napadu obavijesti policiju. Tada ga je najprije otac tog momka rukom udario po ruci u kojoj je držao mobilni telefon, nakon čega su istovremeno počeli po cijelom tijelu da ga sva trojica udaraju pesnicama i nogama. Za vrijeme trajanja tog napada jedan od njih je krenuo da ga udari šarafcigerom zamahujući u njegovom pravcu, pa je on u namjeri da odbije taj njegov napad (Š.H.) izvadio nož tzv. "skakavac" i njime najstarijeg od njih (Z. N.) udario u predjelu lijeve bočne strane grudnog koša.</span>
</p>
<p class="p4"></p>
<p class="p4">
<span>Kada se dio odbrane optuženog u kome je naveo mjesto i vrijeme predmetnog dogadjaja dovede u vezu sa sadržinom zapisnika o uvidjaju, te navedenim službenim zabilješkama, kao i iskazima oštećenih onda se izvodi nesumnjiv činjenični zaključak o dokazanosti tih činjenica koje uopšte i nijesu bile sporne u ovom postupku.</span>
</p>
<p class="p4"></p>
<p class="p4">
<span>Nema sumnje, kada bi se ovaj dogadjaj odigrao isključivo pod okolnostima koje je optuženi predstavio u svojoj odbrani, onda bi on stekao pravo da opisani protivpravni i istovremeni napad od strane trojice napadača, od kojih je jedan na njega nasrnuo i sredstvom podobnim da njegovo tijelo teško povrijedi - (šarafciger), odbije na način koji bi bio srazmjeran i proporcionalan situaciji u kojoj se našao, pa dakle i uz upotrebu noža na rasklapanje. </span>
</p>
<p class="p4"></p>
<p class="p4">
<span>Medjutim, tvrdnja optuženog da je ovaj dogadjaj započeo tako što su dvojica oštećenih izašla iz parkiranog vozila i upitala ga da li poznaje momka koji je ostao unutra, nije samo u suprotnosti sa njihovim iskazima, nego i sa iskazom svjedoka G.V., u kome je naveo da je iz obližnjeg ugostiteljskog objekta vidio optuženog kako se kreće od kružnog toka i tri osobe koje su mu se trotoarom pješke približavale. Naravno, da  tvrdnje o tome kako se sukob u početnoj fazi odvijao nijesu nevažne  pogotovo što ni dalji razvoj dogadjaja optuženi, ni sami oštećeni nijesu na saglasan način predstavili, ali će se značaj tih razlika najasnije sagledati kroz njihovu dalju i detaljnu analizu zajedno sa ostalim izvedenim dokazima. Naime, dok je optuženi tvrdio da ga je E. po izlasku iz kola upitao "jesi li ozdravio", dotle je sam oštećeni naveo da je to ustvari njega upitao optuženi kojeg je prepoznao tek onda kad mu se približio i skinuo naočari i odmah počeo da mu psuje sestru i porodicu, zbog čega je i došlo do medjusobne razmjene udaraca.</span>
</p>
<p class="p4"></p>
<p class="p4">
<span>U vezi tih okolnosti oštećeni E. nije bio iskren, jer je njegov otac Z.N. naveo, da mu je upravo on rekao, dok im se optuženi približavao, da se radi o momku sa kojim je ranije imao sukob i koji ga je povrijedio ispred "I.c.", te da je on (E.) započeo tuču u koju se oni nijesu miješali. I on je naveo, da se optuženi prije toga njegovom sinu obratio riječima "jesi li ozdravio", što je u svom iskazu potvrdio Š.H., ali ne i da je nakon toga samo optuženi psovao oštećenog E., kako je on tvrdio, nego da su se potom "počeli psovati".</span>
</p>
<p class="p4"></p>
<p class="p4">
<span>Prema tome, neuvjerljivost odbrane optuženog i njegova tvrdnja da je oštećenog E. vidio u kolima, tek onda kada su ga o njemu pitali njegov otac i Š. H., najubjedljivije je osporena od strane  G.V., koji je kao svjedok odbrane naveo da su se oštećeni prije tog susreta kod kružnog toka kretali pješke, trotoarom u njegovom pravcu. </span>
</p>
<p class="p4"></p>
<p class="p4">
<span>Sud cijeni da je optuženi iznio te tvrdnje, o izlasku dvije osobe iz parkiranog vozila, kako bi učinio vjerodostojnim i naknadno iznijete tvrdnje, da je jedan od njih imao šarafciger u ruci, odnosno da je u toku sukoba E. otišao do kola i uzeo još jedan šarafciger, te tako stvorio konstrukciju o iznenadnom i neočekivanom napadu u kome je morao djelovati na mah, u granicama nužne odbrane neophodno potrebne za njegovo odbijanje. Sasvim je jasno, da ni jedan od njih nije imao šarafciger u ruci, jer je potpuno nelogično rezonovati, da je u varijanti njihovog kretanja koja je utvrdjena od strane svjedoka V.G., jedan od njih nosio šarafciger, zato što je znao da će doći do tog susreta, te da ga je i E. uzeo tek onda kada se ispostavilo nedovoljnim da optuženog savladaju pesnicama, nogama i uz upotrebu jednog šarafcigera. Nelogično je i pomisliti, da tri osobe više od 15 puta udaraju pesnicama i nogama po tijelu momka, koji je bio nemoćan da im se suprotstavi, a da takvo njihovo ponašanje nema za posledicu njegovo obaranje na podlogu i nanošenje ni jedne povrede, kao i da ga  osoba sa šarafcigerom u ruci uspijeva udariti pesnicom ili nogom, ali ne i tim sredstvom koje je bilo podobno za nanošenje najtežih povreda. Zato su nevjerodostojne i one tvrdnje da mu je telefon iz ruku izbio Z.N., nego mu je očigledno ispao iz ruke kada ga je napao E. i nadalje u tom sukobu mu je i pao kačket sa glave, u razvoju dogadjaja koji svoj početak nije imao onakvim  kakvim ga je predstavio optuženi u svojoj odbrani.</span>
</p>
<p class="p4"></p>
<p class="p4">
<span>Nevjerodostojna je i tvrdnja oštećenog E.Z., da je optuženog prepoznao tek onda kada je skinuo naočari, jer kao što je sud već naveo, ona je u protivurječnosti sa onim dijelom iskaza njegovog oca N., u kome je tvrdio, da mu je za momka koji im je od kružnog toka dolazio u susret rekao, da je sa njim prije mjesec dana imao sukob u "I.c.", pa je logična i njegova naknadna tvrdnja, da je optuženog prvo napao njegov sin E. i da je potom došlo do razmjene udaraca pesnicama. Oštećeni E. je u pogledu tih okolnosti izmijenio svoj iskaz na glavnom pretresu i pokušao optuženog da predstavi kao nekog ko je prvi krenuo da ga udari glavom, te da je on, izbjegavši taj udarac, tek nakon toga udario optuženog šakom jedanput ili dvaput u predjelu glave. Nesumnjivo se iz iskaza oštećenog Z. N., zbog svih navedenih razloga može izvesti činjenični zaključak, da se u ulozi napadača u ovom krivično pravnom dogadjaju najprije našao njegov sin E., jer je on prvi "započeo tuču", pa je samim tim optuženi stekao pravo da od sebe odbije taj istovremeni i protivpravni napad na srazmjeran način.</span>
</p>
<p class="p4"></p>
<p class="p4">
<span>Sud vjeruje da je ovaj dogadjaj tako otpočeo, zato što je i logično da neko, ko se našao u društvu svog oca i rodjaka, prvi napadne onog sa kojim se fizički obračunavao prije par mjeseci, u situaciji u kojoj se on tada, kako je sam tvrdio,  nalazio usamljen naspram trojice napadača. Treba dodati, da početak ovog  sukoba, kao što je već navedeno, nije na istovjetan način iznio ni Š.H. koji je očigledno htio da umanji značaj i ulogu koju je E. u svemu tome imao tvrdnjom, da su se samo počeli psovati, nakon što ga je optuženi upitao "jesi li ozdravio". Medjutim, ono što je isto tako važno, ovaj oštećeni, kao ni Z.N. nijesu svoje uloge u daljem toku dogadjaja na vjerodostojan način opisali, jer je očigledno da su prećutali svoju namjeru da kroz fizički nasrtaj na optuženog pomognu E. u njihovom medjusobnom razračunavanju. U skladu sa takvim njihovim postupcima treba naglasiti, da je očigledno optuženi otvorio tzv. nož "skakavac" u jednom trenutku, kada je prestalo njegovo fizičko razračunavanje sa oštećenim E., što znači da je bio u mogućnosti, obzirom da se nije našao oboren na asfaltu, da im stavi do znanja svoju naoružanost hladnim oružjem. Te okolnosti ukazuju i da nije postojao tako  intenzivan napad, kakvim ga je opisao u svojoj odbrani optuženi, jer da jeste on nebi bio samo oboren i povrijedjen, nego, pri tolikom broju udaraca koji su mu nanošeni po tijelu i glavi, ne bi ni došao u priliku da izvadi nož  za koji je tvrdio da mu se nalazio u džepu. Suprotno tome, on je prikriveno djelujući  potajno izvadio nož i potom veoma brzo im nanosio te povrede, jer ni jedan od njih nije mogao da objasni na jasan i potpun način pod kojim okolnostima ih je zadobio. Oštećeni Z.N. je rekao  da mu je oštricu noža vidio ispod rukava trenerke u desnoj ruci, tek onda kada je počeo da bježi sa lica mjesta.</span>
</p>
<p class="p4"></p>
<p class="p4">
<span>U vezi povreda koje su bliže navedene u činjeničnom opisu izreke presude vještak medicinske struke se nije mogao odrediti o redosledu njihovog nanošenja, kao i o preciznom medjusobnom položaju oštećenog i onog koji ih je nanosio, zato što u medicinskoj dokumentaciji nisu navedeni smjerovi kanala ubodnih rana. Medjutim, imajući u vidu lokalizaciju ubodnih rana kod Z.N., u predjelu lijeve pazušne linije, lijevog podlopatičnog predjela ona je mišljenja da su one mogle nastati "licem u lice", ukoliko su nanošene sa nožem u desnoj ruci, ali ni u toj varijanti se nije moglo isključiti da su nanešene sa ledja ili sa lijeve bočne strane. Kada se radi o medjusobnom položaju oštećenog Š.H. i onog ko mu je nanosio opisane povrede,  vještak je mišljenja kao i u  prethodnom slučaju, dok je u vezi povreda kod Z.E. istakla da su mogle nastati u bilo kom položaju. Ostale okolnosti koje se tiču  njihove tačne lokalizacije, dimenzija, vrsta i težine povreda, kao i intenziteta sile kojom se djelovalo u momentu njihovog nanošenja detaljno su navedene prilikom interpretacije ovog dokaza na prethodnim stranama presude.</span>
</p>
<p class="p4"></p>
<p class="p4">
<span>Dakle, kada se ima u vidu mišljenje vještaka o načinu nanošenja tih povreda onda se može izvesti jasan zaključak, da one nijesu nastale onako kako je to optuženi objasnio - nekontrolisanim mahanjem noža ispred sebe, nego se radilo o ciljnom nanošenju povreda koji je podrazumijevao zamah i direktno dejstvo u pomenute dijelove tijela oštećenih lica, bez obzira u kakvom su se položaju tačno u tom trenutku nalazili.</span>
</p>
<p class="p4"></p>
<p class="p4">
<span>Optuženi ni jednu od tih povreda nije nanio u fazi stečenog prava na nužnu odbranu, nego onda kada je prekoračio njene granice, pa se taj zaključak odnosi i na ogrebotine i posjekotine po šakama Z.E., koji je prirodnim reakcijama, kroz podizanje ruku, štitio svoje vitalne organe. Optuženi te povrede nije nanosio ni sječivom dužine 5 cm, kako je tvrdio, nego je na osnovu onog dijela  mišljenja vještaka sudsko medicinske struke, u kome je navedena ustanovljena dužina kanala rana utvrdjeno  da je dužina sječiva noža morala biti najmanje oko 8cm i da su se njime mogle nanijeti teške odnosno smrtonosne tjelesne povrede ubodom u srce, jetru, pluća, crijeva i slično. </span>
</p>
<p class="p4"></p>
<p class="p4">
<span>To što vrh sječiva nije tačno pogadjao u navedene organe ne predstavlja, po ocjeni suda, rezultat stvarnog htenja optuženog, nego razvoja dogadjaja, u kome nije mogao napraviti tako precizan izbor, zbog brzine njihovog nanošenja, trenutnog položaja i brojnosti oštećenih lica. Medjutim, potpuno je jasno da i lokalizacija nanijetih ubodnih rana u predjelu lijeve strane grudnog koša, u odnosu na oštećene Z.N. i Š.H., kao i njihova brojnost, bez obzira na njihovu kvalifikaciju, ukazuje da je optuženi bio svjestan da se u tom dijelu njihovog tijela nalaze i drugi važni organi, pa je očigledno pristao da ih liši života, čim je nanio više ubodnih rana u predjelu  njihovog grudnog koša, tačnije, na onim mjestima koja su bliže navedena kroz nalaz i mišljenje vještaka medicinske struke. To što je oštećenom Z.E. nanio samo tri ogrebotine na prstima desne šake, te jednu sjekotinu, kao što je sud naveo, ne znači da je isključivo pristao na te posledice, zbog onih razloga kojima je objašnjavano njegovo stanje svijesti i volje u momentu nanošenja brojnih povreda njegovom ocu i rodjaku.</span>
</p>
<p class="p4"></p>
<p class="p4">
<span>Prema tome, sud cijeni da je način na koji je optuženi upotrijebio nož prevazišao opasnost napada preduzetog od strane napadača koji u rukama nijesu imali nikakve predmete i čija brojnost nije došla do posebnog izražaja, pogotovo ne onako kako je to potencirao u svojoj odbrani optuženi kroz nanošenje više od 15 udaraca u njegovo tijelo pesnicama i nogama. Nesumnjivo je utvrdjeno, da je on držao nož u ruci prije nego što su ga oštećeni N.Z. i Š.H. napali, te da samim tim nije bilo neophodno  da na takav način otklanja njihov predstojeći napad i on je svoje pravo na nužnu odbranu branio u većoj mjeri nego što mu je zakonodavac dozvolio za razrješenje te situacije i odbijanje napada za koji je rečeno da je još uvijek trajao od strane E.Z. Naime, time što je bio u prilici da im stavi do znanja svoju naoružanost riječima i pokazivanjem noža, a na takav zaključak upućuje činjenica da nije prvo udario E. sa kojim je bio u fizičkom kontaktu, optuženi je bio u mogućnosti da izbjegne njegovu upotrebu kroz višestruko ubadanje i nanošenje povreda svim oštećenim licima, pa zato sud smatra da njegova odbrana, na opisani način nije bila jedino moguća i neophodno potrebna da se od sebe odbija na takav način napad  protiv njegovog života i tijela. </span>
</p>
<p class="p4"></p>
<p class="p4">
<span>U nastavku naprijed navedenog stava treba posebno naglasiti, da je nesumnjivo utvrdjeno, da optuženi nije bio istovremeno napadnut od trojice napadača, kako je to naglašavao u svojoj odbrani, nego od E. sa kojim je ranije imao sukob i koji je u jednom trenutku bio odmakao nekoliko koraka ispred svog oca i rodjaka. Takodje je nesumnjivo utvrdjeno, da mu taj prvi udarac nije donio nikakvu prednost i da nije bio takve jačine, zbog koje bi optuženi  bio doveden u inferiorni položaj, što je i razumljivo, čim je uspio da se upusti u obračun i kroz stečeno pravo na nužnu odbranu, uzvrati i razmijeni nekoliko udaraca sa oštećenim Z.E.</span>
</p>
<p class="p4"></p>
<p class="p4">
<span>Sud je takodje istakao, da je u prostornom i vremenskom smislu optuženi bio u situaciji, da napad koji je trajao od strane oštećenog E., i za koji se ne može reći  da je prestao samo zato što su se nakratko  fizički razdvojili, kome su krenuli da se pridruže Z. i H. i tako pojačaju njegov intenzitet, ipak, nije bio po svom karakteru takve jačine, da je morao upotrijebiti na navedeni način sredstvo koje mu je u toj situaciji bilo na raspolaganju. Upravo je optuženi u jednoj takvoj situaciji, kada se u prvom dijelu sukoba na srazmjeran način branio, u drugoj fazi prekoračio tu mjeru neophodno potrebne odbrane i zašao u sferu protivpravnog i kažnjivog ponašanja, čim je više puta, pod navedenim okolnostima, na nesrazmjeran način upotrijebio nož, kao zamahnuto sredstvo, i zadao mnogobrojne povrede oštećenim, iako oni njegov život i tjelesni integritet nijesu ni u jednom trenutku ozbiljnije ugrozili.</span>
</p>
<p class="p4"></p>
<p class="p4">
<span>U trenutku kada je optuženi preduzeo tu radnju njegova sposobnost da shvati značaj svog djela i mogućnost da upravlja svojim postupcima su bili bitno smanjeni, zbog pomenutog afektivnog stanja, što znači da je u toj bitno umanjenoj mjeri bio svjestan onih postupaka koji su bliže opisani na prethodnim stranama i činjeničnom opisu izreke presude, pa je u toj mjeri bilo izraženo i njegovo pristajanje da ih liši života, čime se u takvom njegovom cjelokupnom ponašanju stiču sva zakonska obilježja krivičnog djela teško ubistvo u pokušaju, u prekoračenju granica nužne odbrane iz člana 144 tačka 8 u vezi člana 20 i 10 stav 3 Krivičnog zakonika.</span>
</p>
<p class="p4"></p>
<p class="p4">
<span>Sud je prihvatio nalaz i mišljenje tima vještaka neuropsihijatrijsko-psihijatrijsko-psihološke struke, koji je dat nakon neposredog pregleda, testiranja i obavljenog razgovora sa optuženim, na osnovu kojeg je utvrdjeno da se radi o duševno zdravoj osobi, prosječnih intelektualnih sposobnosti i na osnovu istog izveo zaključak da su afekti straha i prepasti jakog intenziteta, koji odgovaraju stanju privremene duševne poremećenosti, izazvani napadom oštećenih, te da su  isti bitno smanjili njegove sposobnosti koje se tiču rasudjivanja i upravljanja svojim postupcima. U vezi tako iznijetih stručnih znanja iz tih oblasti stranke nijesu imale primjedbi ni bilo kakvih prigovora. </span>
</p>
<p class="p4"></p>
<p class="p4">
<span>Sud je prihvatio nalaz i mišljenje vještaka sudsko medicinske struke i izveo zaključak o dokazanosti naprijed navedenih činjenica zato što se i on na potpun i stručan način bavio svim pitanjima koja spadaju u njegovu oblast vještačenja, dok je branilac optuženog kroz djelimičan prigovor zahtijevao odgovore na pitanja na koja se nije moglo odgovoriti zbog nepotpune medicinske dokumentacije i sa zahtjevom da ocjenjuje razloge preduzetih postupaka od strane optuženog, koji ne spadaju u njegovu oblast vještačenja, niti se uopšte ocjena istinitosti odbrane optuženog može prepustiti nekom drugom vještaku bilo koje struke.</span>
</p>
<p class="p4"></p>
<p class="p4">
<span>Sud je već naveo razloge zbog kojih je prihvatio pojedine činjenične tvrdnje svjedoka oštećenih i svjedoka G.V., kao i zbog čega su neke ocijenjene nevjerodostojnim, pa je jasno da ni jedan od njih nije bio u potpunosti iskren i da nijesu do kraja iznijeli sve pojedinosti tog dogadjaja, nego su, iz razloga koji su navedeni, prikrivali i svoje stvarne namjere (Z.N. i Š.H.), kada su krenuli ka optuženom, da kao najbliži srodnici  u napadu na njega udruženo pomognu Z.E. S druge strane, neki od njih  su iznosili neobavezujuća mišljenja o namjerama koje je optuženi imao kada je upotrebljavao nož (svjedok Z.N.), čiji je očigledni cilj bio da se naknadno pomogne optuženom i olakša njegov položaj u ovom postupku, kao što je to učinjeno i kroz stav, u kome se ni jedan od oštećenih nije pridružio krivičnom gonjenju.</span>
</p>
<p class="p4"></p>
<p class="p4">
<span>Sud je cijenio i ostale dokaze, pa je ocijenio da njihovi rezultati nijesu od značaja za donošenje drugačijih činjeničnih zaključaka koji bi se odnosili na odlučne činjenice i izvodjenje zaključaka o njihovoj dokazanosti.</span>
</p>
<p class="p4"></p>
<p class="p4">
<span>Premda je zakonodavac propisao mogućnost oslobadjanja od kazne onog učinioca koji je prekoračio granice nužne odbrane usled jake razdraženosti ili prepasti izazvane napadom član (10 stav 3 KZ), sud cijeni da u konkretnom slučaju ne bi bilo opravdano donijeti takvu odluku imajući u vidu sve okolnosti koje su pratile ovaj krivično pravni dogadjaj. </span>
</p>
<p class="p4"></p>
<p class="p4">
<span>Pri odmjeravanju kazne optuženom u smislu člana 42 KZ sud je vodio računa o svim okolnostima koje utiču da ona bude veća ili manja, pa mu je kao olakšavajuće uzeo u obzir da je u vrijeme izvršenja djela pripadao kategoriji mladjih punoljetnih lica (18-21 godina) i stav oštećenih koji se nisu pridružili krivičnom gonjenju, dok od otežavajućih okolnosti nije posebno ni jednu konstatovao.</span>
</p>
<p class="p4"></p>
<p class="p4">
<span>Imajući u vidu da je u konkretnom slučaju zakonodavac predvidjao  da se učinilac može osloboditi od kazne (član 10 stav 3 KZ), a sud ga nije oslobodio od kazne (član 45 tačka 2 KZ), to mu je u smislu člana 46 stav 2 KZ, obzirom na navedene okolnosti i činjenicu da je krivično djelo izvršio u prekoračenju granica nužne odbrane, u stanju prepasti jakog intenziteta izazvane napadom na njegovo pravno dobro, ublažio kaznu bez ograničenja propisanih za njeno ublažavanje cijeneći da će se i sa takvom visinom  u trajanju od deset mjeseci postići  u  okviru opšte svrhe krivičnih sankcija iz člana 4 KZ i ona svrha kažnjavanja, čiji je cilj sprečavanje učinioca da čini krivična djela i uticanje na njega da ubuduće ne čini krivična djela, uticanje na druge da ne čine krivična djela, kao i da se tom, kaznom izražava istovremeno i društvena osuda za učinjeno krivično djelo i obaveza poštovanja zakona, odnosno jača moral i utiče na razvijanje društvene odgovornosti (član 32 KZ).</span>
</p>
<p class="p4"></p>
<p class="p4">
<span>Na osnovu člana 51 KZ optuženom je u izrečenu kaznu zatvora u trajanju od deset mjeseci, uračunato vrijeme provedeno u pritvoru od 27.04.2012. godine do 27.02.2013. godine, čime je  istu u potpunosti izdržao.</span>
</p>
<p class="p4"></p>
<p class="p4">
<span>Kako je optuženi oglašen krivim to je, na osnovu čl. 229 u vezi čl. 226 Zakonika o krivičnom postupku, obavezan da, u korist budžeta Crne Gore, plati troškove krivičnog postupka u iznosu od 1.072,50 €</span><span class="s1">, </span><span>koji se odnose na nagradu za rad sudskog vještaka medicinske struke, Č.D. (187,00€), te vještaka neuropsihijatra, psihijatra i psihologa, prof. dr M.S. (291,50€), dr G.Ž. (319,00€) i S.-I. B. (275,00€). Optuženi je dužan i da, na ime paušala, uplati iznos od 150,00 €, koji je određen shodno složenosti i trajanju postupka, te njegovom imovnom stanju, u roku od 15 dana po pravosnažnosti presude.</span>
</p>
<p class="p4"></p>
<p class="p4">
<span>Sa iznijetog odlučeno je kao u izreci presude.</span>
</p>
<p class="p4"></p>
<p class="p4"></p>
<p class="p3">
<span class="s1">VIŠI SUD U PODGORICI                                                                                                                                      Dana 14.03.2013. godine</span>
</p>
<p class="p3"></p>
<p class="p5">
<span class="s1">ZAPISNIČAR				          PREDSJEDNIK VIJEĆA-SUDIJA                                                 Mila Cupara,s.r.		                                                Dragoje Jović,s.r.</span>
</p>
<p class="p5"></p>
<p class="p5"></p>
<p class="p4">
<span class="s1">PRAVNA POUKA:</span><span> Protiv ove presude može se izjaviti žalba Apelacinom sudu CG u roku od 15 dana od dana prijema prepisa, a preko ovog suda.</span>
</p>
<p class="p4"></p>
<p class="p3">
<span>Za tačnost otpravka tvrdi i                                                                                             ovjerava namještenik suda                                                                                                   Mila Cupara</span>
</p>
<p class="p4"></p>
<p class="p6"></p>


</body>