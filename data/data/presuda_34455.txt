<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Times New Roman';font-weight:800}
.span2{;font-size:12pt;font-family:'Times New Roman'}
.span3{;font-size:12pt;font-family:'Tahoma';font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<p>&nbsp;</p>
<p style="text-align:right">
<span class="span1">K.237/10</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span2"></span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">U IME CRNE GORE</span>
</p>
<p>&nbsp;</p>
<p>&nbsp;</p>
<p>
<span class="span1">VIŠI SUD U PODGORICI</span><span class="span2">, kao prvostepeni krivični u vijeću sastavljenom od sudije Biljane Uskoković kao predsjednika vijeća, sudija Ćupić Ratka i Bašović Miroslava kao članova vijeća, Vere Popović kao zapisničara, u krivičnom predmetu protiv optuženih M.E. zbog krivičnog djela ubistvo u pokušaju iz člana 143.Krivičnog zakonika u vezi člana 20. Krivičnog Zakonika i R.P. i R.M. zbog krivičnog djela nasilničko ponašanje iz člana 399. Krivičnog Zakonika, postupajući po optužnici Višeg državnog tužioca u Podgorici Kt.br.147/10 od 20.09.2010. godine, nakon održanog glavnog i javnog pretresa dana 27.06.2013.godine u prisustvu zastupnika optužbe Begović Tatjane, zamjenika VDT-a Podgorica, optuženog M.E. i njegovog branioca adv. Đ.B. iz Podgorice, optuženog R.P., branioca optuženih R.P. i R.M., adv.G.H. iz Podgorice, a  u odsustvu optuženog R.M. kome se sudi u odsustvu,  nakon tajnog vijećanja i glasanja donio je i dana 04.07.2013. godine javno objavio</span>
</p>
<p>&nbsp;</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p style="text-align:center;">
<span class="span1">I.</span>
</p>
<p>&nbsp;</p>
<p>
<span class="span1">OPTUŽENI R.P., </span><span class="span2">JMBG ...</span><span class="span1">, </span><span class="span2">od oca T. i majke S., rođene A., rođen .... godine u B., stalno nastanjen u S. ul.P.p. broj ..., državljanin Crne Gore,  pismen, po zanimanju turistički tehničar, oženjen, otac dvoje maloljetne djece, srednjeg imovnog stanja, osuđivan presudom Osnovnog suda u Ulcinju broj K.1/04 od 25.01.2010. godine zbog krivičnog djela iz člana 151. stav 1. KZ CG na kaznu zatvora u trajanju od šest mjeseci i presudom Osnovnog suda u Baru K.br.629/06 od 27.07.2009. godine zbog krivičnog djela iz člana 399. stav 2. u vezi stava 1. KZ CG na kaznu zatvora u trajanju od trideset dana, ne vodi se postupak za neko drugo krivično djelo, nalazio se u pritvoru od 16.07.2010. godine do 18.07.2010. godine</span>
</p>
<p>&nbsp;</p>
<p>
<span class="span1">OPTUŽENI R.M., </span><span class="span2">od oca T. i majke S., rođene A., rođen .... godine u B., stalno nastanjen u S. ul. P.p. broj ..., državljanin Crne Gore, pismen, student, oženjen, srednjeg imovnog stanja, osuđivan presudom Osnovnog suda u Ulcinju broj K.1/04 od 25.01.2010. godine zbog krivičnog djela iz člana 151. stav 1. KZ CG na kaznu zatvora u trajanju od šest </span><span class="span2">mjeseci i presudom Osnovnog suda u Baru K.br.629/06 od 27.07.2009. godine zbog krivičnog djela iz člana 399. stav 2. u vezi stava 1. KZ CG na kaznu zatvora u trajanju od trideset dana</span><span class="span1">, </span><span class="span2">vodi se postupak pred Višim sudom u Beogradu zbog krivičnog djela neovlašćena proizvodnja i stavljanje u promet opojnih droga iz člana 246. stav 3. Krivičnog zakonika,</span><span class="span1"> </span><span class="span2">nalazio se u pritvoru od 16.07.2010. godine do 18.07.2010. godine</span>
</p>
<p>&nbsp;</p>
<p style="text-align:center;">
<span class="span1">K R I V I    S U</span>
</p>
<p>&nbsp;</p>
<p>
<span class="span2">Što su:</span>
</p>
<p>&nbsp;</p>
<p>
<span class="span1"></span><span class="span2">Dana 16.07.2010. godine oko 10,30 časova u S., vršenjem nasilja prema optuženom M.E. ugrozili spokojstvo građana i remetili javni red i mir na način što su ispred marketa "M." nasrnuli na M.E.tako što su ga optuženi R.M. kosijerom, a R.P.drvenom letvom udarali po tijelu, a zatim R.P. i gađao staklenim flašama dok se M. nalazio iza frižidera, kojom prilikom je M.E. zadobio lake tjelesne povrede u vidu nagnječenja u desnom zaušnom predjelu i desnom tjemenom predjelu i oguljotine desne strane vrata</span>
</p>
<p>&nbsp;</p>
<p>
<span class="span2">- čime su izvršili krivično djelo nasilničko ponašanje iz člana 399. Krivičnog zakonika</span>
</p>
<p>&nbsp;</p>
<p>
<span class="span2">Pa ih sud primjenom citiranog zakonskog propisa, člana 4, 5, 32, 36, 42 i 51 Krivičnog Zakonika, te člana 226, 229. i 374. Zakonika o krivičnom postupku</span>
</p>
<p>&nbsp;</p>
<p style="text-align:center;">
<span class="span1">O S U Đ U J E</span>
</p>
<p>&nbsp;</p>
<p>
<span class="span2">na kazne zatvora u trajanju od po 7 (sedam) mjeseci u koje kazne im se uračunava vrijeme provedeno u pritvoru od 16.07.2010. godine do 18.07.2010. godine, dok će ostatak kazne izdržati nakon pravosnažnosti ove presude</span>
</p>
<p>&nbsp;</p>
<p>
<span class="span2">Obavezuju se optuženi da solidarno na ime troškova krivičnog  postupka uplate Budžetu Crne Gore novčani iznos od 136,00 eura, a na ime sudskog paušala novčani iznos od po 50,00 eura, sve prednje u roku od 15 dana po pravosnažnosti presude pod prijetnjom prinudnog izvršenja  </span>
</p>
<p>&nbsp;</p>
<p style="text-align:center;">
<span class="span1">II.</span>
</p>
<p>&nbsp;</p>
<p>
<span class="span1">OPTUŽENI M.E., </span><span class="span2">zv. "E.", od oca Š. i majke S., rođene Đ., rođen .... godine u B., gdje je i stalno nastanjen Č. bb, državljanin Crne Gore, pismen, sa završenom srednjom školom, nezaposlen, neoženjen, srednjeg imovnog stanja, osuđivan presudom Osnovnog suda u Baru broj K.246/06 od 19.12.2006. godine zbog krivičnog djela iz člana 399. stav 2. KZ na kaznu zatvora u trajanju od šest mjeseci uslovno na dvije godine,</span><span class="span1"> </span><span class="span2">presudom Višeg suda u Podgorici broj K.43/06 od 22.10.2008. godine zbog krivičnog djela iz člana 375. stav 2. u vezi stava 1. KZ CG na kaznu zatvora u trajanju od jedne godine, presudom Višeg suda u Podgorici K.43/09 od 18.11.2009. godine zbog krivičnog djela iz člana 300. stav 1. KZ CG na kaznu zatvora u trajanju od dvije godine i presudom Višeg suda u Podgorici K.br.211/03 od 28.10.2009. godine zbog krivičnog djela iz člana 164. stav 1. KZ CG na kaznu zatvora u trajanju od sedam mjeseci, ne vodi se postupak za neko drugo krivično djelo, nalazio se u pritvoru od 16.07.2010. godine do 09.02.2011. godine,</span>
</p>
<p>
<span class="span1"> </span>
</p>
<p>
<span class="span2">Na osnovu člana 373 stav 1. tačka 2. Zakonika o krivičnom postupku</span>
</p>
<p>&nbsp;</p>
<p style="text-align:center;">
<span class="span1">OSLOBAĐA SE OD OPTUŽBE</span>
</p>
<p>&nbsp;</p>
<p>
<span class="span1">Da je:</span>
</p>
<p>&nbsp;</p>
<p>
<span class="span2">Dana 16.07.2010. godine oko 10,30 časova u S., u blizini raskrsnice ul.I. N. i S.K., sa umišljajem pokušao lišiti života optuženog R.P. na način što je vozilom marke "F.B." reg.oznake ... udario u zaustavljeni motor marke "B." na kojem je sjedio optuženi R.P. i od kojeg udara je zajedno sa motorom pao i tom prilikom zadobio lake tjelesne povrede u vidu rane razderotine palca lijevog stopala i oguljotine u predjelu desne strane grudnog koša, desne prepone, desnog koljena i desne potkoljenice, izašao iz vozila držeći nož u ruci i krenuo prema R.P. zamahujući nožem u pravcu njegovog tijela dok se isti nalazio na zemlji u kom momentu je R.P. uzeo drvenu letvu koju je našao na zemlji kako bi se zaštitio i koji dalji sukob je spriječio slučajni prolaznik, nakon čega se optuženi M.E. povukao u pravcu marketa "M."</span>
</p>
<p>&nbsp;</p>
<p>
<span class="span2">- čime bi izvršio krivično djelo ubistvo u pokušaju iz člana 143.Krivičnog zakonika u vezi člana 20.Krivičnog zakonika </span>
</p>
<p>&nbsp;</p>
<p>
<span class="span2">Troškovi krivičnog postupka u ovom dijelu padaju na teret budžetskih sredstava za rad sudova.</span>
</p>
<p>&nbsp;</p>
<p style="text-align:center;">
<span class="span1">O B R A Z L O Ž E NJ E</span>
</p>
<p>&nbsp;</p>
<p>
<span class="span2">Optužnicom Višeg državnog tužioca u Podgorici Kt.br.147/10 od 20.09.2010. godine, koja je izmijenjena na glavnom pretresu od 27.06.2013.godine, stavljeno je na teret optuženima i to M.E. da je izvršio krivično djelo ubistvo u pokušaju iz člana 143. Krivičnog zakonika u vezi člana 20. Krivičnog zakonika, a optuženima R.P. i R.M. da su izvršili krivično djelo - nasilničko ponašanje iz člana 399. Krivičnog zakonika.  </span>
</p>
<p>&nbsp;</p>
<p>
<span class="span2">Sud je shodno članu 324. stav 2.ZKP na glavnom pretresu od02.12.2011. godine donio procesno rješenje da se optuženom R.M. ima suditi u odsustvu.</span>
</p>
<p>&nbsp;</p>
<p>
<span class="span2">U završnoj riječi zastupnik optužbe je navela da u cjelosti ostaje kod izmijenjene optužnice</span><span class="span1"> </span><span class="span2">smatrajući da je provedenim dokazima nesporno  utvrđeno da su optuženi izvršili krivična djela za koja su optuženi i predložila sudu da ih oglasi krivim i kazni po zakonu.</span>
</p>
<p>&nbsp;</p>
<p>
<span class="span2">U završnoj riječi branilac optuženog M.E., adv. Đ.B. je naveo da smatra da na osnovu provedenog dokaznog postupka nema dokaza da je njegov branjenik učinio krivično djelo koje mu se stavlja na teret, zbog čega je predložio sudu da ga oslobodi od optužbe.  </span>
</p>
<p>&nbsp;</p>
<p>
<span class="span2">U završnoj riječi optuženi M.E. je u potpunosti prihvatio završnu riječ svog branioca  stim stim što je dodao da vjeruje da će ovaj sud donijeti pravu odluku.        </span>
</p>
<p>&nbsp;</p>
<p>
<span class="span2">U završnoj riječi branilac optuženih R.P. i R.M., adv.G.H. je naveo da smatra da je do ugrožavanja javnog reda i mira došlo upravo ponašanjem optuženog M.E. prilikom sukoba koji se desio između njega i R.P. i da je u daljem toku tog događaja, koji se nikako ne može razdvojiti na dva dijela, njegov branjenik R.P. bio u nužnoj odbrani, tj. branio se od nasrtaja nožem M.E., što je radio i R.M. ispred supermarketa M., gdje su pokušali da od M. oduzmu nož a u čemu nisu uspjeli već je to urađeno tek nakon dolaska policije. Stoga smatra da </span><span class="span2">njegovi branjenici nijesu ugrozili javni red i mir zbog čega i nedostaje element bića krivičnog djela koje im se stavlja na teret. Predložio je sudu da ih oslobodi od krivične odgovornosti.</span>
</p>
<p>&nbsp;</p>
<p>
<span class="span2">U završnoj riječi optuženi R.P. je u potpunosti prihvatio završnu riječ svog branioca.  </span>
</p>
<p>&nbsp;</p>
<p>
<span class="span2">Optuženi M.E. nije priznao izvršenje krivičnog djela koje mu se stavlja na teret. U svojoj odbrani je u bitnom naveo da je kritičnog dana upravljao vozilom "F.B." i na raskrsnici ulica </span><span class="span2">I.N. i S.K., prilikom skretanja lijevo prema piceriji "S.M.", udario je u motor na kome se nalazio R.P.. Nakon što je vozilom udario u motor, koji je usled udara pao, izašao je iz vozila i krenuo prema motoru i R.P., kojeg  je tek tada prepoznao, u namjeri da mu pomogne. R.P. se već bio ustao i počeo da viče "šta je bilo, šta uradi ovo M." i uzeo je jednu drvenu letvu ili motku dužine oko jedan metar i sa tom motkom krenuo prema njemu. Kada je vidio dasku u rukama R., koji je fizički jači od njega, povukao se unazad i sa zadnjeg sjedišta svog vozila uzeo nož da bi se od njega odbranio i zatim sa nožem, koji je držao u lijevoj ruci,  krenuo iza zadnjeg dijela svog vozila i došao sa desne strane vozila. Nožem nije  zamahivao prema R.P., niti mu je prilazio, a bili su na razdaljini od nekih tri metra, tako da istome nije prijetila opasnost od njega. Bilo je verbalnog sukoba među njima koji je trajao svo vrijeme, od trenutka kada je vozilom udario u motor R. pa dok nije došla policija ispred marketa. Kako je R.P. i dalje zamahivao drvenom letvom ili motkom prema njemu,  počeo se povlačiti unazad prema prodavnici "M." koja je od lica mjesta udaljena nekih 15-20 metara. Lice koje je bilo na mjestu događaja, a radi se o čovjeku po imenu N., kojeg zna kao K., je smirivao situaciju, tako što je stao između njih i govorio "nemoj E., nemoj P.".Sjeća se da ga je N.K.povukao prema prodavnici "M.", ali ga nije gurao već se sam povlačio krećući se unazad. Prilikom povlačenja unazad pao je na stepenice prodavnice "M." i udario se u lakat lijeve ruke i rame. Dok  se povlačio prema prodavnici "M.", a kada je bio kod stepeništa, primjetio je da se zaustavlja vozilo "M." plave boje i da iz tog vozila izlaze R.M. i njegov otac. Koliko se sjeća M. je u ruci imao kosijer, dok nije primijetio da njegov otac ima nešto u ruci. U toliko je stigao i R.P., koji je inače dok se  povlačio prema prodavnici "M." išao za njim sa tom drvenom letvom u ruci. Kako su na njega nasrtali R.M., R.P. i njihov otac, to se sklonio iza jednog frižidera - zamrzivača za sladoled. Nakon što je stao iza tog zamrzivača njih trojica su taj zamrzivač gurnuli i  sabili ga u jedan ćošak, kako bi ga lakše mogli savladati i tada ga je neko gađo flašom, ali ne zna da li ga je ta flaša pogodila ili ne.Dok se nalazio tako sabijen iza zamrzivača, P. i M. otac mu je govorio da baci nož što nije htio da uradi, već mu je kazao da ću to uraditi onda kada on makne svoje sinove. Otac R.P. i M., koji je u ruci imao dršku od suncobrana je tom drškom udarao po zamrzivaču iza kojeg se nalazio, ali nije zamahivao prema njemu, a ni M. kosijerom. Kada je policija došla predao je nož i nakon toga su ga odveli u bolnicu u B.. Da je htio da povrijedi  ili ubode R. niko ga ne bi mogao spriječiti jer je stajao pored auta, a R. je bio na asfaltu. S</span><span class="span2">a braćom R. je u dobrim odnosima, poznaje ih skoro deset godina, svakodnevno se srijeću. Naveo je da je </span><span class="span2">zbog saobraćajne nezgode koja mu se stavlja na teret optužnicom, a koja se desila kritičnog dana, odgovarao pred Osnovnim sudom u Baru i osuđen na kaznu zatvora u trajanju od dva mjeseca. </span>
</p>
<p>&nbsp;</p>
<p>
<span class="span2">Optuženi R.P. je u svojoj odbrani u bitnom naveo da se kritičnog dana nalazio ispred kapije E. u S..Sjedao je na motoru marke "B." i razgovorao sa M.. Dok je razgovarao sa M. čuo je škripu guma i samo što se okrenuo udarilo ga je auto, od kojeg udara je pao zajedno sa motorom na asfalt. Prepoznao je M. E. jer ga zna iz viđenja. M.je izašao iz auta i vidio je da u lijevoj ruci ima nož. Kada je M. prvi put zamahnuo nožem da ga udari, već se donekle pridigao, a udar nožem je izbjegao tako što je izmakao tijelo i s toga ga nije uspio nožem zakačiti. Kada je M.E. prvi put zamahnuo nožem prema njemu u trenutku kada se  pridizao ispod motora, nalazio se od njega na udaljenosti od nekih jedan metar a možda i malo više. </span><span class="span2">Nakon što je M. prvi put zamahnuo nožem prema njemu i on to izbjegao, uzeo je drvenu letvu dužine oko 30 cm a M. je i dalje ostao da stoji na istom mjestu. M. je, nakon što je uzeo letvu, ponovo zamahnuo nožem ali tada je već od njega bio udaljen nekih 3-4 metra. Zatim je M. prošao iza zadnjeg dijela svog vozila i krenuo prema njemu, prišavši mu na nekih jedan metar i zamahnuo nožem u predjelu njegovog stomaka u kom trenutku ga je K.N. gurnuo i na taj način spriječio da ga ne ubode nožem. Naveo je da je zamahivao letvom prema M.E., ali samo u cilju da se odbrani od njegovih nasrtaja nožem. Nakon toga krenuo je prema prodavnici "M." povlačeći se unazad, a M. je išao za njim. Ne zna da li je neko M. sprečavao da ide za njim, to nije vidio jer je bio u šoku i zbunjen. Kada je stigao kod prodavnice "M." vozilom su naišli njegov brat M. i otac T.. Tada se M.E. nalazio na dnu stepeništa koje vodi do ulaza u prodavnicu "M.". M.E. se popeo uz 2-3 stepenika a oni za njim i svo vrijeme su mu govorili da baci nož, što nije htio da uradi. M. je stao kod jednog zamrzivača, s tim što oni nijesu nasrtali na M., niti on na njih, osim što su mu govorili da baci nož. M. je nekim drvetom mahao prema M. kako bi bacio nož iz ruke, ali ga nije udarao, dok njihov otac uopšte nije nasrtao na M. niti je išta imao u rukama. Nije isključio mogućnost da ga je gađao flašom samo da bi ga uplašio, ali ga istom nije pogodio, niti su gurali zamrzivač iza kojeg se nalazio M. da bi ga sabili u ćošak. Utoliko je došla policija i sva prepirka i svađa je prestala. M. je nož ostavio na jednom frižideru tek u trenutku kada je došao policajac. Nakon toga su ga odveli u bolnicu u B..  </span>
</p>
<p>&nbsp;</p>
<p>
<span class="span2">Optuženi R.M., kome je suđeno u odsustvu, je u svojoj odbrani datoj u predkrivičnom i prethodnom postupku u bitnom naveo da je kritičnog dana prolazeći vozilom ispred marketa M. vidio gužvu, M.E. sa nožem u ruci kako zamahuje prema njegovom bratu R.P. da ga ubode. P. je u ruci imao drvenu letvu kojom se branio od nasrtaja M..Sa njim je tada u vozilu bio njegov otac T.. Kada su ovo vidjeli izašli su iz vozila. Ispred marketa je našao neku letvu –drvo, ali ostavlja mogućnost da je bila i šipka od suncobrana, i prišao pokušavajući da M. odvrati od svog brata.Više puta su mu kazali da baci nož. Kako je M.bio uporan da povrijedi P., a i njega i njihovog oca, udario ga je nekoliko puta po ruci i tijelu pokušavajući tako da ga savlada i izbije mu nož iz ruke. Nož nije bacio sve dok nije došao policajac kojem je nož dao i time se sve prekinulo. Misli da M. nije gađao flašom ali nije siguran. </span>
</p>
<p>&nbsp;</p>
<p>
<span class="span2">U dokaznom postupku sud je proveo dokaze: neposredno saslušao svjedoke H.V. i M.Š., na saglasan predlog stranaka pročitao iskaze  svjedoka:  M.A.dat pred istražnim sudijom ovog suda broj Ki-131/10 od 23.08.2010. godine i na glavnom pretresu od 01.10.2012. godine, R.N. dat pred istražnim sudijom ovog suda KI-131/10 dana 24.08.2010. godine i na zapisnik o glavnom pretresu od 12.11.2012. godine,  M.I. dat pred istražnim sudijom ovog suda Ki-131/10 dana 18.08.2010. godine i na zapisnik o glavnom pretresu od 03.12.2012. godine,  G.L. dat pred istražnim sudijom ovog suda KI-br.131/10 od 27.08.2010. godine, R.B. dat na zapisnik pred istražnim sudijom ovog suda Ki.br.131/10 od 27.08.2010. godine, E.Z. dat na zapisnik pred istražnim sudijom ovog suda KI.br.131/10 od 27.08.2010. godine i na glavnom pretresu od 10.02.2012. godine, R.T. dat na zapisnik pred istražnim sudijom ovog suda Ki.131/10 od 17.09.2010. godine i na zapisnik o glavnom pretresu od 10.02.2012. godine, nalaz i mišljenje vještaka medicinske struke Š. Dr M. od 11.09.2010. godine i izjašnjenje istog vještaka na glavnom pretresu od 03.12.2012. godine, te pročitao  presudu Osnovnog suda u Baru K.br.584/10 od 21.04.2011. godine, zapisnik o uviđaju UP PJ Bar od 16.07.2010. godine, izvod iz kaznene evidencije UP PJ Bar broj 24-03/3-245/10-7100/2 od 30.09.2010. godine za optužene M.E., R.P. i R.M., izvršio uvid u medicinsku dokumentaciju na ime M.E. i R. P.,</span><span class="span1"> </span><span class="span2">fotodokumentaciju UP PJ Bar broj 254/10 od 16.07.2010. godine i skicu lica mjesta, te odgledao snimak sa video nadzora super marketa "V." i "M." od 16.07.2010. godine.</span>
</p>
<p>
<span class="span2">Sud je odbio predlog adv.G.H. i optuženog R.P. da se dokazni postupak dopuni vršenjem uvida u spise predmeta Osnovnog suda u Baru K.br.58/13 po krivici M.E. i M.A., protiv kojih je podnijet optužni predlog ODT Bar Kt.68/13 od 12.02.2013.g. zbog krivičnog djela izazivanje opšte opasnosti iz člana 327. stav 1.KZ, jer se radi o postupku koji nije pravosnažno okončan, koji nije u vezi sa predmetnim događajem i s toga irelevantan za ovaj krivični postupak.</span>
</p>
<p>&nbsp;</p>
<p>
<span class="span2">Svjedok M.A. je u svom svjedočkom iskazu u bitnom naveo </span><span class="span2">da je</span><span class="span1"> </span><span class="span2">kritične prilike bio ispred kapije E.. R.P.je sjedao na motociklu. Dok je .P. tako sjedao na motoru u motor je udarilo vozilo marke "F.“ i R. je pao skupa sa motorom. Nakon toga M. je izašao iz svog vozila sa nožem u ruci i krenuo prema R. zamahujući nožem praveći polukružni pokret. Kada je M. krenuo prema R., R. je podigao motor sa sebe i ustao se. Tada je M. stao i više se nije kretao prema R. ali je vidio da je još jednom ili dva puta zamahnuo nožem na isti način kao i prethodno. Razdaljina između M.E. i R.P., kada je M. nožem zamahivao, je bila negdje metar, dva do 3 metra i tada se R.P. nalazio na proširenju od E. pored motora a M.je bio sa druge strane motora a pored svog vozila  i to pored haube sa lijeve strane vozila. Nije se mogao sjetiti ali misli da M.E. prilikom zamahivanja  nožem nije došao u blizinu bilo kog dijela tijela R.P.. Pojasnio je da kada se R.P. ustao, a M.E. nakon toga još jednom ili dva puta zamahnuo nožem,da R.P. nije stajao već se izmicao lijevo desno, ali nije znao kazati da li je R.P. tom prilikom u rukama imao neki predmet jer to nije zapazio. Međusobno su se raspravljali, bilo je neke priče kao</span><span class="span1"> </span><span class="span2">"što je, ti meni". U toliko je došao momak po nadimku K. i kazao M. da se makne. K. je gurao M.prema marketu M.. Nakon toga nije vidio šta se dešavalo. Dok je K. gurao M. prema supermarketu koliko je on vidio R.P. je stajao. </span>
</p>
<p>
<span class="span1"></span>
</p>
<p>
<span class="span2">Svjedok R.N. je u svom svjedočkom iskazu u bitnom naveo </span><span class="span2">da je</span><span class="span1"> </span><span class="span2">kritičnog dana odmah pošto je izašao iz kuće čuo udarac kod E., u blizini lokala "S.M.".Pomislio je da se radi o saobraćajnoj nezgodi jer se na tom mjestu često dešavaju saobraćajne nezgode s obzirom na raskrsnicu dviju ulica. Pošao je prema tom mjestu i vidio R.P. da stoji, motor koji je bio izvrnut na asfaltu van puta, M.E.koji drži nož u ruci i njegovo vozilo do motora. R. je stajao sa jedne strane vozila, a M. sa druge. Među njima je bio samo verbalni sukob, nijesu fizički nasrtali jedan na drugog. R. je vikao "zovite mi brata, zovite mi brata". Kada je došao prišao je M. i gurao ga rukama do supermarketa "M." nekih 20 metara od tog mjesta, tako da između R. i M. nije bilo nikakvog kontakta u njegovom prisustvu. Vidio je da je R. povrijeđena noga. Kada je M.E. odgurao do supermarketa "M." naišli su brat i otac R.P. i rekli mu "makse N., makse K.", i on se odmah odmakao i ušao u restoran "S.M." zbog čega nije vidio šta se kasnije dešavalo osim što je čuo da su R. govorili M. "baci nož". Nije znao kazati da li je R.P. nešto imao u ruci, jer to nije mogao vidjeti s obzirom da mu je ostao iza leđa, gdje se nalazio R.P. kada su došli njegov brat i otac jer se stvorila gužva, gdje se nalazio M.E..</span>
</p>
<p>&nbsp;</p>
<p>
<span class="span2">Svjedok E. Z. je u svom svjedočkom iskazu u bitnom naveo da se kritičnog dana vozilom kretao od pravca glavnog puta sa namjerom da se uključi lijevo prema lokalu "S.M.". Sa njegove lijeve strane je došlo vozilo "F.B." koje je pošlo pravo na motor koji se nalazio ispred E. i udarilo u isti. Momak koji je bio na motoru je pao, a M. izašao iz vozila sa nožem u ruci i stao pored lijevih vrata svog vozila. Došlo je do verbalnog sukoba među njima, psovali su se, vrijedjali. U međuvremenu R. se ustao i uzeo neku drvenu dasku koja se nalazila pored njega. Nakon toga je M. pošao iza svog auta, došao do desnih vrata vozila i sa tog mjesta zamahivao nožem prema R.P.. R.P. je stajao ispred prednjeg dijela motora, odnosno negdje ispred prednje strane  vozila više prema desno, tako da mu je vozilo bilo sa njegove desne bočne strane. Za to vrijeme R. Pero se nije kretao prema M. sa palicom. M. je </span><span class="span2">prišao R. na udaljenosti od nekih metar ipo do dva i mlatarao nožem praveći horizontalne pokrete lijevo - desno i pružajući ruku prema naprijed. M. se pomjerao dok je zamahivao tim nožem. Nijesu nešto bili preblizu da bi ga  mogao ubosti, stim što ga je R. sa daskom držao na distanci. Upravo ova razdaljina od metar ipo do dva je razdaljina sa koje M. nije mogao ubosti R.. Naveo je da je možda momku sa nožem kada je krenuo iza svog vozila da bi došao do svojih desnih vrata vozila to bio duži put da dođe do R.. Sve je to trajalo vrlo kratko. Od  pravca kafane "S.M." je došao jedan momak i stao između njih. Tada je M. počeo da ide unazad prema marketu "M.". R. je išao za njim, ali je taj momak i dalje bio izmedju njih. I dok se M. povlačio prema marketu "M." mlatarao je nožem lijevo desno praveći horizontalne pokrete koji su bili usmjereni prema R., stim što je ispred njega bio momak u plavoj majici a iza tog momka R.P. koji je u ruci držao palicu uz tijelo. Kada je došao ispred marketa "M." vidio je M. u jednom ćošku pored bankomata zagrađenog frižiderom za sladoled. R. i njihovog oca je vidio u blizini tog frižidera za sladoled. Mahali su rukama, a otac R. je imao u rukama jednu šipku od suncobrana i smirivao situaciju, nije dozvoljavao da se svađaju. Nije vidio da je neko od njih gurao taj frižider za sladoled i na taj način sabijao M. u ćošak, da je bilo ko bacao flaše ili neke druge predmete. Možda se to dešavalo prije nego što je došao do marketa "M.". Ubrzo po njegovom dolasku ispred marketa je došla policija i momak koji je bio iza frižidera za sladoled je nož odložio na frižider. </span>
</p>
<p>&nbsp;</p>
<p>
<span class="span2">Svjedok H.V. je u svom iskazu datom u predhodnom postupku u bitnom naveo </span><span class="span2">da je</span><span class="span1"> </span><span class="span2">kritičnog dana kada se sa svojim vozilom nalazio na dijelu puta između restorana "S.M." i D., gdje postoji raskrsnica, zastao da bi se uključio na glavni put u kom trenutku je vidio da ispred njegovog vozila prolazi jedno vozilo i udara u motor na kome je sjedio R.P. ispred D.. M. je svojim vozilom mogao skrenuti lijevo i desno, pa ne zna zašto je pošao pravo na motor R.. Čak je i dodavao gas na vozilu pošto je R. pao sa motorom.</span><span class="span1"> </span><span class="span2">Nakon što se R. ustao sa asfalta, M. je istrčao iz vozila sa nožem u ruci i krenuo put R. koji se tada počeo kretati oko sebe, kao da traži nešto da se  brani i našao je nekakvu daščicu jer je M. "gađao" da ga ubode sa nožem, takvi su mu bili pokreti ruke. R. je u jednom momentu rekao "zovite mi brata, zovite mi brata da ga makne od mene". R. je bježao oko vozila da ga M. ne bi uboo. Po njegovom uvjerenju  uboo bi ga da ga je stigao i da se nije ustao. Tu  su se  stvorili neki momci koji su ih razdvojili a među njima je zapazio R.N. koji je gurao M. put supermarketa "M." govoreći mu "bježi, bježi odavde". Nakon toga je otišao sa mjesta događaja.</span>
</p>
<p>&nbsp;</p>
<p>
<span class="span2">Svjedok H.V. je u svom iskazu datom na glavnom pretresu   u bitnom naveo da je tog kritičnog dana sa svojim vozilom krenuo od kuće prema P. i kada je došao na dio puta između restorana S.M. i D. gdje postoji raskrsnica zastao je sa vozilom da bi se uključio na glavni put. U tom trenutku je vidio da ispred njegovog vozila prolazi jedno vozilo koje se nije zaustavljalo i da udara u motor na kome je sjedio R.P. ispred D.. Nakon što se vozilo zaustavilo iz vozila je izašao M.E. i vidio je da je prilikom izlaska iz vozila imao u ruci nož, koliko se sada može sjetiti to je nož srednje veličine misli da je u pitanju lovački nož. Odamh po izlasku iz vozila sa tim nožem koji je držao u ruci M. je krenuo iza zadnjeg dijela svog vozila i došao ispred prednjeg dijela vozila krenuvši malo prema R.P. koji se u tom trenutku već ustao sa asfalta. U trenutku kada se R.P. ustao sa asfalta M. se počeo povlačiti unazad i čuo je da je bilo neke verbalne prepirke među njima, međutim nije bilo nikakvog fizičkog sukoba niti je vidio da M. nasrće nožem na R. P.. U toliko se na licu mjesta našao i N. R. koji je stao između R.P. i M.E. i govorio im da se smire. Nije vidio da li je R.N. gurao nekog od njih kako bi spriječio verbalni sukob među njima. Kod R.P. nije vidio nikakav predmet u ruci. Razlike u svom kazivanju pred istražnim sudijom i na glavnom prtresu objasnio je da se zbog proteka vremena ne sjeća detalja ali je moguće da je R.P. uzeo neku daščicu i da je vjerovatno bilo onako kako je kazao pred istražnim sudijom. Ne sjeća se da je pred istražnim sudijom </span><span class="span2">kazao da je M.E. gađao nožem da ubode R.P., zna da je samo sa tim nožem zamahivao ispred sebe a pokreti ruke su mu bili polukružni. Kada je zamahivao nožem ispred sebe, tada je R.P. od njega bio udaljen nekih metar do dva. M.E. je krenuo da se povlači unazad u trenutku kada se R.P. ustao sa asfalta i kada mu je kazao "makse, makse". R.P. nije bježao od M.E. oko vozila. Nije znao objasniti zašto je pred istražnim sudijom kazao da je R. bježao oko vozila da ga M. ne bi uboo nožem. Istina je ovo što je kazao na glavnom pretresu. Kada je pred istražnim sudijom izjavio da bi M.E. uboo nožem R.P. da se nije ustao sa asfalta to je tako izjavio na osnovu nekih svojih pretpostavki a ne zato što je to zaista i vidio. U trenutku kada je na lice mjesta došao R.N. tada su se R.P. i M. E. nalazili kod vrata vozača vozila, a tu su dospjeli tako što su prošli između vozila M. i motora R.P.. Kada se R.P. ustao sa asfalta počeo se izmicati unazad vjerovatno zbog noža koji je M.E. imao u ruci, to je njegova pretpostavka. R.P. se izmicao unazad zato što je M.E. išao prema njemu i zamahivao nožem polukružno ispred sebe, da bi se u jednom trenutku zaustavio na nekih metar do dva od R.P.. I tada kada je zamahivao polukružno ispred sebe M.je bio udaljen od R. P. metar ili dva. Misli da se R.P. izmicao čitavo vrijeme dok je M.E. zamahivao nožem ispred sebe praveći polukružne pokrete. </span>
</p>
<p>&nbsp;</p>
<p>
<span class="span2"> </span><span class="span2">Svjedok M.I. je u svom svjedočkom iskazu u bitnom naveo </span><span class="span2">da je</span><span class="span1"> </span><span class="span2">kritičnog dana oko 11 časova  bio ispred marketa "M." u S., da je vidio neku gužvu, M.E., braću R. i njihovog oca T..  M.je držao nož u ruci ispred sebe, istim nije zamahivao. U tom trenutku među njima nije bilo svađe ili tuče. R.T. je u ruci držao jedan suncobran, koji je bio otvoren, prema M. i govorio mu "baci nož, baci nož, ubićeš nekog". Misli da R.T. sa suncobranom koji je držao u ruci nije ništa radio. M. se tada nalazio u jednom ćošku platoa marketa, a R.T. preko puta M. na udaljenosti od nekih 2-3 metra.Nije vidio gdje su se tada nalazili R. P. i M.. Odmah nakon toga je došla policija, a on je R.P. odvezao do Doma zdravlja. Dok ga je vozio prema Domu zdravlja rekao mu je da je povrede zadobio prilikom pada sa motora. Nije vidio šta je prethodilo ovom događaju, niti mu je poznato da li su bili u svađi od ranije. </span>
</p>
<p>&nbsp;</p>
<p>
<span class="span1"></span><span class="span2">Svjedok G.L. je u svom svjedočkom iskazu u bitnom naveo</span><span class="span1"> </span><span class="span2">da je zaposlen u marketu "M.", da je kroz prozor čuo svađu ispred marketa i vidio da se napravila gužva. Naveo je da nije očevidac predmetnog događaja, već da je kasnije na snimku sa kamere vidio cio događaj. S toga bi njegovo svjedočenje bilo prenošenje onoga što je vidio na video zapisu. Policija je izuzela taj video snimak.</span>
</p>
<p>&nbsp;</p>
<p>
<span class="span2">Svjedok R.B. je u svom svjedočkom iskazu naveo da je radio u magacinu marketa "M." kada je pored njega prošao L.D. i rekao mu da je neka tuča ispred marketa. Izašli su ispred marketa i na ulici negdje blizu bankomata vidio je njemu nepoznatog momka koji je držao nož u ruci, a ispred  i oko njega više nepoznatih osoba. Jedan stariji čovjek je tom momku govorio "baci nož, baci nož". Taj momak je  psovao i govorio da neće da baci nož. Bilo je tu i uzajamnog psovanja i dobacivanja od ljudi sa strane. Vidio je da su tu „letjele“ boce i kamenje, ali nije vidio da je neko nekoga udario.  Kada je došao policajac,  momak je nož stavio na frižider od sladoleda i rekao  "ja nisam držao nož u ruci, nego je bio na frižideru".  </span>
</p>
<p>&nbsp;</p>
<p>
<span class="span2">Svjedok R.T. je u svom iskazu u bitnom naveo </span><span class="span2">da</span><span class="span1"> </span><span class="span2">se sa svojim sinom M. vozilom kretao u pravcu marketa "M.", odnosno u pravcu  raskrsnice kod D.. Kada su vozilom došli ispred marketa "M." vidio je neku gužvu ali nije znao zbog čega je ta gužva. Nakon što je izašao iz vozila vidio je jednog momka kako stoji na ulici i u ruci drži nož, da tim nožem zamahuje prema njegovom sinu P.da ga ubode, ali ne zna u koji dio tijela. P. je tada od njega bio udaljen nekih pola metra ili metar i u ruci je držao neku daščicu i sa tom daščicom pokušavao da spriječi tog momka da ga ne ubode nožem. Kada je to vidio stao je ispred tog </span><span class="span2">momka i molio ga da baci nož rekavši mu "molim te kao sina makni taj nož da nekog ne povrijediš, ubiješ". Međutim, on je i dalje taj nož držao u ruci i istim zamahivao prema njemu i prema svakome ko se našao ispred njega. Iz tog razloga je uzeo jednu šipku, držač suncobrana i pokušao da ga udari po ruci kako bi mu uzeo nož i više puta mu govorio "makni nož, makni nož". Uzeo je i jedan suncobran koji je bio otvoren i sa tim suncobranom štitio da nekoga ne ubode. Kako je stalno nasrtao nožem a on suncobranom branio da nekoga ne ubode to je pomjerajući se unazad krenuo da pada niz neke stepenice. Međutim, neki ljudi su ga pridržali tako da nije pao. Kako mu je od kompletne situacije bilo loše sklonio se po strani. Šta se dalje dešavalo nije znao kazati jer nije mogao pratiti događaj, gdje se nalaze M. i P.. U međuvremenu je došla policija koja je od tog momka tražila da im preda nož i tek nakon toga je spustio nož na frižider. Ne sjeća se da je on ili neko od njegovih sinova gurali taj frižider za sladoled iza kojeg se sklonio M.E.. Nije vidio da je tog momka neko gađao flašama ili bilo kakvim drugim predmetom.</span>
</p>
<p>&nbsp;</p>
<p>
<span class="span2">Svjedok M.Š. nije želio svjedočiti, već je iskoristio svoje zakonsko pravo shodno članu 109. ZKP da nije dužan svjedočiti s obzirom da je u srodstvu sa optuženim M.E., otac optuženog M..</span>
</p>
<p>&nbsp;</p>
<p>
<span class="span2">Iz nalaza i mišljenja vještaka medicinske struke Š. Dr M.a od 11.09.2010. godine, te medicinske dokumentacije, se utvrđuje da su kritičnom prilikom M.E. i R.P. zadobili tjelesne povrede i to M.E. ranu razderinu desnog lakta, nagnječenja u desnom zaušnom predjelu i desnom tjemenom predjelu, oguljotine u predjelu desne strane vrata, lijevom lopatičnom predjelu i u predjelu desne podlaktice. Navedene povrede su posljedica višekratnog dejstva (najmanje četiri udarca) tupog, teškog i zamahnutog mehaničkog oruđa na odgovarajuće predjele tijela. Povrede u predjelu lopatice i lakta mogle su nastati i mehanizmom pada i udara o tvrdu i neravnu podlogu. Sve navedene povrede predstavljaju pojedinačno i u svom zbiru laku tjelesnu povredu. R.P. je u predmetnom događaju zadobio povrede -  ranu razderinu palca lijevog stopala, oguljotine u predjelu desne strane grudnog koša, desne prepone, desnog koljena i desne potkoljenice. Navedene povrede su posledica višekratnog dejstva (najmanje dva udarca) tupog, teškog i zamahnutog mehaničkog oruđa na odgovarajuće predjele tijela. Povrede u predjelu koljena i potkoljenice mogle su nastati i mehanizmom pada i udara o tvrdu i neravnu podlogu. Sve navedene povrede predstavljaju pojedinačno i u svom zbiru laku tjelesnu povredu. </span>
</p>
<p>
<span class="span2">Na glavnom pretresu vještak je u cjelosti ostao kod svog nalaza i mišljenja stim što je pojasnio da nagnječenje i oguljotina predstavljaju takozvane nespecifične mehaničke povrede što znači da se na osnovu njih ne može suditi o vrsti povrednog oruđa. I kod M.E. i  R.P. opisane su samo specifične mehaničke povrede u vidu rana razderina, a sve ostale su nespecifične mehaničke povrede, a što znači da su rane nastale kao posledica dejstva tupine mehaničkog oruđa.Za ostale povrede se ne može suditi o vrsti oruđa. Nadalje je objasnio da za sve povrede konstatovane kod M.E. se ne može isključiti mogućnost da je povredno oruđe i letva, tupi dio neke flaše i drška suncobrana, stim da smatra da je oguljotina mogla prije nastati od dejstva neke drvene letve nego od dijela flaše. Nije mogao isključiti mogućnost da je rana razderina palca lijevog stopala kod R.P. nastala nakon njegovog pada sa motora. Povrede u vidu oguljotina u predjelu desnog koljena i desne potkoljenice su mogle nastatai padom sa motora ili šuljanjem po nekoj ravnoj podlozi. Nije mogao isključiti mogućnost da je oguljotina desne strane grudnog koša nastala tako što je tim dijelom tijela R.P. udario u neko tijelo pa makar ono bilo i zamrzivač, ali tavkvu mogućnost nastanka povredeje u predjelu prepone je isključio. Povreda u predjelu desne prepone mogla je nastati padom sa motora. Sve navedene povrede kod R. P. mogle su nastati padom sa motora.</span>
</p>
<p>&nbsp;</p>
<p>
<span class="span2">Iz zapisnika o uviđaju UP PJ Bar od 16.07.2010. godine se utvrđuje da je ovlašćeni službenik UP PJ Bar izlaskom na lice mjesta konstatovao da je dana 16.07.2010.godine u 10:38 časova ispred marketa M. u S. došlo do fizičkog nasrtanja na M.E. od strane R.P., M. i T., kojem događaju je prethodio događaj ispred kapije E. gdje je M.E. vozilom F.B. udario u zaustavljeni motor na kojem je sjedao R.P..Motor je usled udara vozilom pao na ulicu. Uviđajem izvršenim na licu mjesta - ulica S.K. u S., neposredno ispred kapije E. je konstatovano da se  uz desnu ivicu kolovoza gledano iz pravca marketa "V." ka G.b. nalazi položen motocikl marke "B." reg.oznaka ..., kojim je upravljao R.P. iz S.. Sa desne strane motocikla nalazi se vozilo "F.B." crne boje, reg.oznaka ..., prednjim dijelom okrenut ka motociklu, kojim je upravljao M.E. iz S.. Na vozilu su vidljiva oštećenja. Na licu mjesta nijesu uočeni tragovi kočenja koji bi ukazivali da potiču od navedenog vozila. Nadalje je konstatovano da je izvršen uviđaj i na licu mjesta - ulica I.N. koja se proteže od ulice S.K. ka šetalištu O.I. N., da na udaljenosti od oko 30 metara od mjesta gdje se nalaze vozilo "F.B." i motocikl "B.y" sa desne strane gledano iz pravca ul.S.K. ka ul.O.I.N. nalazi trospratni objekat marketa "M.", da se sa ulice stepenicama dolazi na terasu marketa. Na terasi se nalazi veći broj rashladnih uređaja - horizontalnih i vetikalnih, kao i veći broj različitih ambalaža. Na rashladnoj horizontalnoj vitrini za sladolede se nalazi lovački nož sa drškom crne boje i sječivom dužine oko 15 cm(trag 2), kao i tragovi crvene boje nalik na krv, dok se pored vitrine na mermernim pločicama nalazi šipka od suncobrana pored koje se takođe nalaze tragovi crvene boje nalik na krv (trag 1). Pored vitrine nalazi se oboren rasklopljen suncobran bez cijevi. Na pločicama uz zid se nalaze kapljice crvene boje nalik na krv, a na udaljenosti od oko 10 metara od marketa "M." u istoj ulici sa desne strane gledano iz pravca marketa ka šetalištu uz metalnu ogradu od placa,a na unutršnjoj strani placa, nalazi se kosijer veličine oko 60 cm (trag 3). Na istom nijesu uočljivi tragovi nalik na krv. Sa lica mjesta su izuzeti trag broj 1 - šipka od suncobrana, trag broj 2 - nož, trag broj 3 - kosijer, kao i više tragova crvene boje nalik na krv, te video snimci koji su snimljeni sigurnosnim kamerama marketa "V." i "M.". Materijalni tragovi nađeni na licu mjesta prikazani su na skici lica mjesta i fotodokumentaciji UP PJ Bar broj 254/10 od 16.07.2010. godine, koji čine sastavni dio zapisnika. </span>
</p>
<p>
<span class="span1"></span>
</p>
<p>
<span class="span2">Iz pravosnažne presude Osnovnog suda u Baru K.br.584/10 od 21.04.2011. godine se utvrđuje da je optuženi M.E. oglašen krivim da je dana 16.07.2010. godine oko 10,30 časova u ul.S.K. ispred zgrade E. u S., O. B., upravljajući u saobraćaju putničkim motornim vozilom marke "F.B." reg.oznaka ..., ne pridržavajući se saobraćajnih propisa, ugrozio saobraćaj i doveo u opasnost život oštećenog R.P., olako držeći da do posljedice neće doći, na način što protivno odredbi člana 27. stav 2. Zakona o bezbjednosti saobraćaja na putevima ("Sl.list RCG" br.72/05), krećući se iz pravca ul.I.N. u pravcu magistralnog puta B.- P. nije vozilo u kretanju držao što bliže desnoj ivici kolovoza i na tolikoj udaljenosti od nje da s obzirom na brzinu kretanja vozila, uslove saobraćaja i stanje i karakteristike puta ne ugrožava druge učesnike u saobraćaju, usled čega je prilikom uključivanja u ul.S.K. ispred zgrade D. prednjom stranom vozila ostvario fizički kontakt sa motociklom marke "B." reg.oznaka ...  koje se nalazilo u stanju mirovanja i na kojem je sjedio oštećeni R.P., iako je prema uslovima saobraćaja imao mogućnosti da blagovremeno uoči prisustvo motocikliste u raskrsnici i to na udaljenosti od 10,5 m, već je usljed fizičkog kontakta vozila i motocikla oštećeni pao na kolovoz i tom prilikom je zadobio laku tjelesnu povredu u vidu ogrebotine kože u predjelu lijevog stopala i u predjelu palca lijevog stopala, čime je izvršio krivično djelo - ugrožavanje javnog saobraćaja iz člana 339. stav 3. u vezi stava 1. Krivičnog zakonika i osuđen na kaznu zatvora u trajanju od 2 (dva) mjeseca.</span>
</p>
<p>&nbsp;</p>
<p>
<span class="span2">Uvidom u video zapis sa video kamera koje se nalaze na super marketu "V." sud utvrđuje frekfenciju saobraćaja i gužvu na raskrsnici koja se nalazi u neposrednoj blizini mjesta gdje se desio kritični događaj.</span>
</p>
<p>&nbsp;</p>
<p>
<span class="span1"></span><span class="span2">Uvidom u video zapis sa video kamere koja se nalazi na super marketu "M." od 16.07.2010. godine sud utvrđuje kretanje svih aktera kritičnog događaja te koje radnje i postupke isti preduzimaju u vremenskom intervalu od 10:33:00 do 10:44:51.  </span>
</p>
<p>&nbsp;</p>
<p>
<span class="span2">Iz izvoda iz kaznene evidencije UP PJ Bar broj 24-03/3-245/10-7100/2 od 30.09.2010. godine se  utvrđuje da su optuženi osuđivani i to: M.E. presudom Osnovnog suda u Baru broj K-246/06 od 19.12.2006. godine zbog krivičnog djela iz člana 399. stav 2. KZ na kaznu zatvora u trajanju od šest mjeseci uslovno na dvije godine,</span><span class="span1"> </span><span class="span2">presudom Višeg suda u Podgorici broj K.43/06 od 22.10.2008. godine zbog krivičnog djela iz člana 375. stav 2. u vezi stava 1. KZ CG na kaznu zatvora u trajanju od jedne godine, presudom Višeg suda u Podgorici K.43/09 od 18.11.2009. godine zbog krivičnog djela iz člana 300. stav 1. KZ CG na kaznu zatvora u trajanju od dvije godine i presudom Višeg suda u Podgorici K.br.211/03 od 28.10.2009. godine zbog krivičnog djela iz člana 164. stav 1. KZ CG na kaznu zatvora u trajanju od sedam mjeseci, R.P. presudom Osnovnog suda u Ulcinju broj K.1/04 od 25.01.2010. godine zbog krivičnog djela iz člana 151. stav 1. KZ CG na kaznu zatvora u trajanju od šest mjeseci i presudom Osnovnog suda u Baru K.br.629/06 od 27.07.2009. godine zbog krivičnog djela iz člana 399. stav 2. u vezi stava 1. KZ CG na kaznu zatvora u trajanju od trideset dana i R.M. presudom Osnovnog suda u Ulcinju broj K.1/04 od 25.01.2010. godine zbog krivičnog djela iz člana 151. stav 1. KZ CG na kaznu zatvora u trajanju od šest mjeseci i presudom Osnovnog suda u Baru K.br.629/06 od 27.07.2009. godine zbog krivičnog djela iz člana 399. stav 2. u vezi stava 1. KZ CG na kaznu zatvora u trajanju od trideset dana</span><span class="span1">.</span>
</p>
<p>&nbsp;</p>
<p>
<span class="span2"> Cijenići provedene dokaze pojedinačno i u međusobnoj vezi, sud je nesumnjivo utvrdio činjenično stanje kao u stavu I izreke presude. Krivično pravno ocjenjujući ovako utvrđeno činjenično stanje sud je našao da su optuženi R.P. i R.M. izvršili krivično djelo nasilničko ponašanje iz člana 399.Krivičnog zakonika. </span>
</p>
<p>
<span class="span2"></span>
</p>
<p>
<span class="span2">Uvidom u video zapis koji se nalazi na marketu "M." sud je utvrdio da se prije dolaska M.E. i R.P. pred market u S. dešava uobičajeno jutro u turističkoj sezoni. Tako na samom početku snimka u vremenu od 10:33:00 - 10:34:24  časova, sud utvrđuje veliku frekfenciju ljudi koji izlaze i ulaze u pomenuti objekat. Većina njih su u garderobi i rekvizitima za plažu. U 10:34:30 časova video zapis bilježi dolazak M.E. sa nožem u ruci koji se povlači unazad i R.P. koji u lijevoj ruci drži drvenu letvu i ide iza R.N. koji ih razdvaja gurajući M. koji se ovakvom razdvajanju ne protivi, tj. ne pokušava da skloni R.N. ispred sebe niti atakuje na R.P.. Sadržina video zapisa nadalje otkriva da M.E. u jednom momentu stoji ispred marketa "M." u 10:34:58 časova, okreće se prema marketu, ulazi u market i već nakon par sekundi izlazi iz njega mirno se udaljavajući od objekta. Već nakon par sekundi zapis otkriva da se M. žurno povlači prema marketu a razlog povlačenja sud konstatuje u žurnom pritrčavanju braće R., koji jedan sa jedne a drugi sa druge strane pritrčavaju M.. R.P. u jednom momentu (10:35:38 časova) udara drvenom letvom po tijelu M. koji se okreće bočno i leđima pada na plato, dok R.M. dok je M. na pločniku dva puta vitla kosijerom. M. ni tada ne preduzima bilo kakav atak sa nožem niti prema R.P. niti prema R.M., već se povlači unazad dok se braća R. otimaju oko kosijera da bi u jednom momentu otac braće R.otvorio suncobran i potisnuo M. u sami ćošak između crvenog vertikalnog frižidera i zida na kome se nalazi metalna ograda od kovanog gvožđa. Tada R.P. odlazi za prvu flašu a potom i za drugu i iz neposredne blizine gađa M., dok R.M. potiskuje rashladnu vitrinu i u potpunosti zagrađujući M.E.. Iako je </span><span class="span2">M.E.potpuno zagrađen i ne preduzima ni jednu radnju ataka i zamahivanja nožem prema R., R.P.odlazi i po treću flašu i gađa u prostor u kome je M. izolovan, dok R.M. odmah nakon treće flaše R.P. u 10:36:24 časova zamahuje prema M.sa kosijerom (kosijer ima drvenu dršku) da ga udari (10:36:25 časova).</span>
</p>
<p>
<span class="span2">Kada se priznanje optuženog R.M. da je više puta drvetom udario po tijelu M.E. i krunski dokaz već opisanog vršenja nasilja R.P. i R.M. prema M. E. dovede u vezu sa nalazom i mišljenjem sudskog vještaka dr Š.M. koji se jasno i decidno u svom nalazu i mišljenju izjasnio da sve povrede kod M.E. predstavljaju pojedinačno i u svom zbiru laku tjelesnu povredu, te da je u vrijeme odigravanja predmetnog događaja M.E. zadobio laku tjelesnu povredu, sud utvrđuje laku tjelesnu povredu M.E. kao činjenicu a ujedno i objektivan uslov za postojanje krivičnog djela nasilničko ponašanje koje vrše optuženi R.P. i R.M..</span>
</p>
<p>&nbsp;</p>
<p>
<span class="span2">Sud sve video nadzorom zabilježene djelatnosti i postupke tj.radnje R.P. – udaranje drvenom letvom i tri puta flašom, te R.M. - vitlanje i zamahivanje kosijerom dva puta dok je M. na zemlji a potom i jednom dok je iza rashladne vitrine, udaranje M. po tijelu po sopstvenom priznanju optuženog R. M., utvrđuje kao radnje vršenja nasilja prema drugom istodobno utvrđujući da su takve radnje i postupci proizveli posljedicu koja se ogleda u ugrožavanju spokojstva građana i remećenje javnog reda i mira.</span>
</p>
<p>&nbsp;</p>
<p>
<span class="span2">Razlozi za ovakvo utvrđenje suda, sud nalazi u čitavom nizu činjenica još jednom polazeći od detaljne analize video zapisa ispred marketa "M.".</span>
</p>
<p>&nbsp;</p>
<p>
<span class="span2">Pa tako sud polazi od činjenice da je navedenim radnjama R.P. i R. M. ugroženo spokojstvo građana koje pravna nauka definiše kao osjećaj lične i imovinske sigurnosti. Da se kritičnim događajem građani koji su se zatekli na licu mjesta plaše i da nemaju više onog mira koji je neophodan za uredan i normalan život sud utvrđuje pregledom video zapisa na kome kamera bilježi da iz marketa "M." izlazi ogrnut dječak sa peškirom u 10:33:44 časova kao i da se upućuje prema "F." sladoled vitrini. Pomenutu vitrinu obilazi dva puta u periodu od jednog minuta da bi u 10:34:40 časova vidjevši M.E. koji ide unazad i R.P. koji ide za njim žurno uletio u pomenuti objekat. Pregledom video materijala sud utvrđuje da dječakovo pregledanje sladoleda prekida pojavljivanje M.E. i R.P. te da on bježi u market iz koga izlazi tek u 10:39:20 časova ali ovog puta sa odraslom osobom koja ga drži za ruku iz čega sud nepobitno utvrđuje intenzitet nespokojstva koji je nasilničkim ponašanjem izazvan. Da se građani plaše i da nemaju mira koji je neophodan za uredan i normalan život ukazuje i utrčavanje starije osobe (10:37:20 časova) sa cegerom kao i da niz građana isti događaj posmatraju sa bezbjedne distance. Sud nadalje utvrđuje da lice u bijelom šortcu i majici koje izlazi za M.E. iz marketa vidjevši njegovo povlačenje i prilazak braće R. sa drvenom letvom i kosijerom se istog trenutka vraća u market (10:35:21 - 10:35:24 časa).</span>
</p>
<p>&nbsp;</p>
<p>
<span class="span2">Sud nadalje utvrđuje i nalazi da tokom samog događaja u vrijeme vršenja nasilničkog ponašanja, a to je minut ipo, niti jedno lice niti ulazi niti izlazi iz marketa, dok najmanje dva lica izviruju i vraćaju se u market (žena u crvenom sa korpom, te muškarac u crnom šorcu koji tek nakon završetka događaja napušta objekat sa punim kesama).</span>
</p>
<p>&nbsp;</p>
<p>
<span class="span2">Sud nalazi da se frekvencija lica koja ulaze i izlaze iz prodavnice vraća u normalu tek sa dolaskom policije.</span>
</p>
<p>&nbsp;</p>
<p>
<span class="span2">Da je ugroženo spokojstvo građana značajno sud cijeni prema broju lica koja su se zatekla u blizini i oko lica  mjesta, te intenzitetu nespokojstva koje je izazvano nasilničkim ponašanjem (ljudi se drže za ruke dok izlaze iz marketa).</span>
</p>
<p>&nbsp;</p>
<p>
<span class="span2">Nadalje, sud utvrđuje da R.P. i R.M. vršenjem nasilja prema M.E. remete javni red i mir te za prednje navedeno sud daje sledeće razloge.</span>
</p>
<p>&nbsp;</p>
<p>
<span class="span2">Naime, čitav događaj se dešava u jeku turističke sezone koji su ljudi ostavili za godišnje odmore. Nasilničko ponašanje se vrši na javnom  mjestu  - prilazu tj.platou ispred marketa "M." pa je priroda nasilničkog ponašanja (korišćenje drvene letve i kosijera i gađanje bocama) te prostor koji je obuhvaćen takvim nasilničkim ponašanjem, kao i okolnost pod kojim se ono vrši po utvrđenju ovog suda valjani razlog kojim se opisuje i druga posledica krivičnog djela nasilničko ponašanje a to je remećenje javnog reda i mira.</span>
</p>
<p>&nbsp;</p>
<p>
<span class="span2">U pogledu voluntarističkog odnosa optuženih R.P. i R.M. prema djelu koje vrše i izvršavaju, sud utvrđuje da i jedan i drugi postupaju sa direktnim umišljajem, tj. svjesni su svog djela i hoće njegovo izvršenje, dok je povreda pri nasilničkom ponašanju optuženih obuhvaćena  nehatom jer su svjesni mogućnosti nanošenja povrede prema licu koje napadaju ali olako drže da do nje neće doći, odnosno da ona neće nastupiti.</span>
</p>
<p>&nbsp;</p>
<p>
<span class="span2">Sud nalazi kao posve irelevantno da li je radnja koju preduzimaju optuženi R.P. i R.M. motivisano ili nemotivisano ponašanje. Razlog za ovakav rezon suda je činjenica da se nemotivisanost ne zahtijeva u zakonskom obilježju bića krivičnog djela nasilničko ponašanje, tj. zakonodavac u normi nigdje ne spominje nemotivisano ponašanje kao karakter norme koja sadrži sva obilježja krivičnog djela nasilničkog ponašanja. Zašto je to tako lako je razumljivo kada se uzme u obzir činjenica da je motiv sigurnosti javnog reda i pravnog saobraćaja ujedno i zaštitni objekat krivičnog djela nasilničko ponašanje. Dati primat, opravdanje motivisanom ponašanju u konkretnom slučaju R.P. i R.M. značilo bi poništavanje zaštitnog objekta javnog reda i pravnog saobraćaja sa posledicom stvaranja osjećaja nesigurnosti i straha ne samo kod žrtve već i kod građana uopšte. </span>
</p>
<p>&nbsp;</p>
<p>
<span class="span2">Sud je cijenio i iskaze svjedoka M.A., R.N., H.V., M.I. i E.Z. nalazeći da su isti  bez uticaja na drugačije presuđenje u pogledu krivično pravne odgovornosti optuženih R.P. i R.M. a ovo iz sledećih razloga.</span>
</p>
<p>&nbsp;</p>
<p>
<span class="span2">Naime, niti jedan od gore pomenutih svjedoka ne prisustvuje dijelu događaja ispred marketa "M." gdje optuženi R.P. i M. vrše nasilje prema M.E.. Tako M.A. i H.V. odlaze kući, a R.N. odlazi u restoran, dok M.I. i E. Z. prilaze kritičnom mjestu tek kada prestaju sve radnje optuženih R.P. i R.M., odnosno kako to kaže E.Z. kada se situacija već smirila.</span>
</p>
<p>&nbsp;</p>
<p>
<span class="span2">Sud je cijenio i iskaz svjedoka R.T. koji je otac optuženih R.P. i R. M., nalazeći u istom čitav niz činjenica koje ili ne postoje ili su se desile potpuno suprotno od načina kako ih on predstavlja a što sud utvrđuje iz pregleda video nadzora marketa "M.". Pa tako ovaj svjedok u svom iskazu kaže da je momak sa nožem M.E. "stalno nasrtao na P. zamahujući prema njemu da ga ubode, a P. se povlačio"..., "on je i dalje taj nož držao u ruci i istim zamahivao prema meni i svakom ko mu se našao ispred njega". Iz pregleda video zapisa marketa "M." sud utvrđuje da M.E. niti jednoga trenutka ne atakuje prema bilo kome, dakle, niti prema R.P., R.M. i R.T. te da se njegovo kretanje sa nožem u ruci odvija samo unazad a ne unaprijed prema bilo kom licu. S druge strane isti svjedok ne vidi  niti da P. udara drvenom letvom M.E. (a što kamera bilježi) niti da ga gađa bocama (a što kamera bilježi), baš kao što ne vidi da M. ima kosijer (a što kamera bilježi) a ne drvo za koje on kaže da je isti našao. Kada se sve ovo ima u vidu, sud nije prihvatio svjedočki iskaz R.T. nalazeći da je isti sračunat </span><span class="span2">i dat u cilju izbjegavanja krivično pravne odgovornosti njegovih sinova a u konkretnom slučaju optuženih R.P. i R.M..</span>
</p>
<p>&nbsp;</p>
<p>
<span class="span2">Sud nije prihvatio odbrane optuženih R.P. i R.M., nalazeći da su iste u suprotnosti sa ostalim provedenim dokazima, osim u dijelu gdje R.M. ne spori da je više puta udario optuženog M. po tijelu.</span>
</p>
<p>&nbsp;</p>
<p>
<span class="span2"> Iz navedenih razloga sud nalazi da su optuženi svojim radnjama ostvarili sva bitna obilježja bića krivičnog djela nasilničko ponašanje iz člana 399. Krivičnog zakonika, zašto ih  je oglasio krivim i krivično pravno odgovornim kao u stavu I. izreke presude.</span>
</p>
<p>&nbsp;</p>
<p>
<span class="span2">Sud je iz činjeničnog opisa pod stavom I. izreke presude izostavio dio da je R.M. motkom udarao optuženog M. jer je provedenim dokazima, posebno video zapisom sa kamera marketa "M." utvrđeno da je optuženi R.M. u predmetnom događaju upotrijebio kosijer koji ima drvenu dršku zbog čega je umjesto riječi "motkom" stavio riječ "kosijerom".  Takođe, sud je izostavio i dio da su optuženi R.P. drvenom letvom a R.M. motkom, odnosno kosijerom udarali po glavi optuženog M.E. jer sud nijednim provedenim dokazom, pa ni video zapisom sa kamera marketa "M." takvu tvrdnju optužbe nije mogao dokazati.</span>
</p>
<p>
<span class="span2"></span>
</p>
<p>
<span class="span2">Odlučujući o kazni koju treba izreći optuženima sud je cijenio sve okolnosti u smislu člana 42. Krivičnog zakonika koje utiču da kazna bude veća ili manja, pa je od olakšavajućih okolnosti na strani optuženih R.P. i R. M. našao da se radi o mlađim licima, porodičnim osobama, pri čemu je R.P. i otac dvoje maloljetne djece, </span><span class="span2"> dok je kao otežavajuće okolnosti na strani optuženih cijenio da su do sada više puta osuđivani i to za isto krivično djelo, pa ih je</span><span class="span2"> osudio na kazne zatvora u trajanju od po 7 (sedam) mjeseci, sa uvjerenjem suda da će se ovim kaznama u okviru opšte svrhe izricanja krivičnih sankcija po članu 4. Krivičnog zakonika postići svrha kažnjavanja iz člana 32. Krivičnog zakonika, odnosno da će se optuženi u buduće kloniti vršenja ovih ili sličnih krivičnih djela.Izrečene kazne su po ocjeni ovog suda srazmjerne krivično pravnoj odgovornosti optuženih, ličnosti optuženih i težini izvršenog krivičnog djela.</span><span class="span2"></span>
</p>
<p>
<span class="span2"></span>
</p>
<p>
<span class="span2">Shodno članu 51. Krivičnog zakonika optuženim R. P. i R.M. je u izrečene kazne zatvora uračunato vrijeme koje su proveli u pritvoru od 16.07.2010. godine do 18.07.2010. godine.</span>
</p>
<p>&nbsp;</p>
<p>
<span class="span2">Kako su optuženi oglašeni krivim i krivično pravno odgovornim to ih je sud shodno članu 226. i 229. ZKP-a obavezao da solidarno na ime troškova krivičnog postupka plate Budžetu Crne Gore novčani iznos od 136,00 eura koji se odnosi na troškove svjedoka i nagradu vještaka medicinske struke, a na ime sudskog paušala novčane iznose od po 50,00 eura, koji paušal je odmjeren shodno složenosti predmeta, dužini trajanja postupka i imovinskim prilikama optuženih, a sve prednje u roku od 15 dana po pravosnažnosti ove presude pod prijetnjom prinudnog izvršenja.</span>
</p>
<p>
<span class="span2"></span>
</p>
<p>
<span class="span2">U odnosu na M.E., sud je sve navedene dokaze cijenio pojedinačno dovodeći ih u međusobnu vezu jedan sa drugim a sve u cilju potpunog rasvetljavanja ove krivično pravne stvari, istodobno utvrđujući da se kritični događaj ( nakon što M.E. udara svojim vozilom u motor na kome sjedi R. P.) desio upravo onako kako to u svojim svjedočkim iskazima predstavljaju svjedoci M.A. i R.N..</span>
</p>
<p>&nbsp;</p>
<p>
<span class="span2">Sud je analizom iskaza pomenutih svjedoka utvrdio čitav niz bitnih činjenica  a koje se odnose na utvrđenje koje to radnje i djelatnosti i pod kojim uslovima optuženi M.E.  vrši i izvršava kritičnom prilikom a sve u cilju utvrđenja odlučne činjenice da li su u radnjama optuženog sadržane djelatnosti koje su podobne da se drugo lice u konkretnom slučaju R.P. liši života.</span>
</p>
<p>&nbsp;</p>
<p>
<span class="span2">Pa tako svjedok M.A. vidi da M.E. izlazi iz auta, da u ruci ima nož i da je krenuo ka R.P.. Ovaj svjedok tačno, jasno navodi kad prestaje kretanje M. E. ka R.P.. Naime, on ustajanje sa zemlje R.P. navodi kao momenat kada M. E. prestaje sa kretanjem.</span>
</p>
<p>&nbsp;</p>
<p>
<span class="span2">I svjedok R.N. se izjašnjava o položaju R.P. i M.E. koji u ruci drži nož kada kaže "Vidim R.P. koji tada stoji... i vidim M.E. koji drži nož u ruci". Ovaj svjedok u svom svjedočkom iskazu pred  istražnim sudijom ovog suda niti jednom jedinom rečenicom ne govori o progresivnom ataku M.E. prema R.P., te na taj način apsolutno potvrđuje svjedočki navod M.A. "Kada se R. digao M. je stao i više se ne kreće put  njega ".</span>
</p>
<p>&nbsp;</p>
<p>
<span class="span2">Izjašnjenje svjedoka R.N. na glavnom pretresu ("među njima..... i nije bilo nikakvog fizičkog sukoba odnosno nijesu nastrtali jedan na drugog") sud nalazi kao posve jasno, logično i razumljivo a ujedno i razlog zašto ovaj svjedok bez straha po sebe dolazi između R.P. i M.E.. Ovo tim prije što svjedok jasno kaže čega se plaši (plašio da se oni ne počnu biti-istraga). Sud nalazi da pomenuti svjedok se boji da verbalni sukob kako ga on vidi tokom cijelog postupka ne preraste u tuču dvojice aktera verbalne svađe. Dakle, svjedok ne kaže da on sprečava da M.E. nožem ubode R.P.. </span>
</p>
<p>&nbsp;</p>
<p>
<span class="span2">Kada se svjedočki navodi M.A. o odstojanju između M.E. i R.P. (razdaljina između M.E.  i R.P. kada je M. nožem zamahivao je bila negdje metar, dva do 3 metra) dovedu u vezu sa iskazom E.Z. koji pred istražnim sudijom distancu između R. i M. perceptivno  opisuje (ali nijesu nešto preblizu da bi ga on mogao ubosti) a na glavnom pretresu je metrički iskazuje (ovaj momak sa nožem u ruci je prišao R. na udaljenosti od nekih metar i po do dva), sud ovakvim izjašnjenjima svjedoka neizostavno utvrđuje da je razdaljina između M.E. i R.P. takva da lice sa strane ( R.N.) slobodno bez ustezanja i bojazni  po sebe prilazi licu koje u ruci ima nož i gura ga rukama do marketa "M.".</span>
</p>
<p>&nbsp;</p>
<p>
<span class="span2">Ovo tim prije kada se uzme u obzir bitna činjenica kakve pokrete M.E. pravi sa nožem u ruci a koju je sud utvrdio iz iskaza svjedoka M.A. (nožem praveći polukružne pokrete) i E.Z. (on je mlatarao ovim nožem praveći horizontalne pokrete nožem lijevo desno). </span>
</p>
<p>&nbsp;</p>
<p>
<span class="span2">Iz navedenih iskaza sud utvrđuje da optuženi  M.E. ne koristi nož od sebe ka naprijed što bi ukazivalo na demonstraciju radnje ataka napadača nožem sa ciljem napadača da se drugo lice liši života.</span>
</p>
<p>&nbsp;</p>
<p>
<span class="span2">Takva vrsta demonstracije nožem ne postoji niti u jednom momentu kada svjedok R.N.potiskuje optuženog M.E. prema marketu "M.".</span>
</p>
<p>&nbsp;</p>
<p>
<span class="span2">Sud nadalje nalazi da tokom povlačenja M.E. prema marketu "M." optuženi niti jednog momenta ne pokušava da skloni R.N. koji se nalazi ispred njega te na taj način  demonstrira volju povlačenja a ne lica koje će preduzeti voljno tjelesni pokret sa elementima efektivnog napada nožem, a sve sa ciljem napadača da se drugo lice liši života.   </span>
</p>
<p>&nbsp;</p>
<p>
<span class="span2">Na osnovu prednje izloženog sud nalazi da se u radnjama optuženog M.E. ne sadrže djelatnosti koje su podobne da se drugo lice a u konkretnom slučaju R.P. liši života.     </span>
</p>
<p>&nbsp;</p>
<p>
<span class="span2">Sud je takođe cijenio i iskaz svjedoka H.V., koji nije prihvatio kao vjerodostojan a ovo iz sledećih razloga.</span>
</p>
<p>&nbsp;</p>
<p>
<span class="span2">Naime, ovaj svjedok ne samo da je u potpunosti izmijenio iskaz dat pred istražnim sudijom u odnosu na iskaz dat na glavnom pretresu, već pomenuti svjedok nema čulna opažanja kojima opisuje događaj i radnje aktera događaja. On niti jednom riječju davajući svoj iskaz ne kaže (kao što to  čine svjedoci M.A. i R.N. - ja sam to vidio, vidio sam, vidim, čujem i slično), ali zato donosi zaključke o namjeri aktera događaja i opisuje radnje koje drugi svjedoci ne opažaju. Pa tako po iskazu ovog svjedoka M. "istrčava iz vozila" što je za sud prosto nemoguće, pa samim tim i nelogično po sebi, dok opisujući pokrete ruke u kojoj se nalazi nož kaže "gađao je da ga ubode nožem" što je takođe radnja koju ne konstatuje vizuelno niti jedan od već pomenutih svjedoka, da bi  položaj R.P. u događaju okarakterisao kao "bježanje oko auta", a što ni jedan svjedok ne pominje u svom svjedočkom iskazu. Njegovi iskazi obiluju uvjerenjima a što ovaj svjedok demonstrira kada kaže "moje uvjerenje je da ga je stigao da bi ga ubo i da nije ustao on bi ga ubo dolje gdje leži". Kod ovakvog izjašnjenja sud polazi od pravne maksime "da je svjedok čulo a ne razum događaja" te da se o događaju svaki svjedok dužan iskazati  samo o onome što je čuo ili vidio bez izjašnjenja o ličnim ubjeđenjima i uvjerenjima obzirom da su ista zasnivana samo na pretpostavkama a što sam svjedok H.V. i priznaje na glavnom pretresu kada kaža "kada sam pred istražnim sudijom izjavio da bi M.E. ubo R.P. da se nije ustao sa asfalta, to sam izjavio na osnovu nekih mojih pretpostavki a ne zato što sam to zaista vidio".</span>
</p>
<p>&nbsp;</p>
<p>
<span class="span2">Sud je analizirao i cijenio i ostale provedene dokaze pa je našao da su isti bez uticaja na drugačije činjenično pravno utvrđenje i odluku suda u predmetnoj krivično pravnoj stvari koja se odnosi na optuženog M.E..</span>
</p>
<p>&nbsp;</p>
<p>
<span class="span2">Zaključak suda je da svim provedenim dokazima činjenice koje čine obilježje bića krivičnog djela koje se optuženom M.E. stavlja na teret nijesu utvrđene tj. dokazane, pa je sud optuženog primjenom člana 373. tačka 2. ZKP-a oslobodio od optužbe kao u stavu II izreke presude.</span>
</p>
<p>&nbsp;</p>
<p>
<span class="span2">Kako je optuženi M. E. oslobođen od optužbe, to je sud shodno članu 230. stav 1.ZKP odlučio da troškovi krivičnog postupka u iznosu od 250,00 eura, koji troškovi se odnose na nagradu braniocu po službenoj dužnosti, padaju na teret budžetskih sredstava za rad sudova.</span>
</p>
<p>
<span class="span2">  </span>
</p>
<p>
<span class="span2"> Na osnovu izloženog odlučeno je kao u izreci presude. </span>
</p>
<p>&nbsp;</p>
<p>
<span class="span2">                                            VIŠI SUD U PODGORICI</span>
</p>
<p>
<span class="span2">                                             dana 04.07.2013. godine</span>
</p>
<p>&nbsp;</p>
<p>
<span class="span2">ZAPISNIČAR                                                          PREDSJEDNIK VIJEĆA-SUDIJA</span>
</p>
<p>
<span class="span2">Vera Popović                                                                         Biljana Uskoković</span>
</p>
<p>&nbsp;</p>
<p>
<span class="span3">PRAVNA POUKA: </span>
</p>
<p>
<span class="span2">Protiv ove presude može se izjaviti žalba Apelacionom sudu Crne Gore,  u roku od 15 dana, od dana prijema pismenog otpravka presude, a preko  Višeg suda u Podgorici. </span>
</p>
<p>&nbsp;</p>
<p>
<span class="span2">                                                  </span>
</p>
</div>
</div>


</body>