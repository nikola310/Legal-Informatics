<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{color:#FF0000}
.span2{;font-family:'Times New Roman'}
</style>
</head>
<body class="b1" style="background: #aaa;">
<div class="window1">
<div class="page1">
<p>&nbsp;</p>
<p>&nbsp;</p>
<p style="text-align:right">
<span></span><span>K. br. 636/17</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span>U IME CRNE GORE</span>
</p>
<p>&nbsp;</p>
<p>
<span>Osnovni sud u Podgorici, sudija pojedinac Rade Ćetković, uz učešće Edine Kraje kao zapisničarke, u krivičnom postupku protiv okrivljenih O. B. i S. K., zbog krivičnog djela nasilničko ponašanje iz čl. 399 Krivičnog zakonika Crne Gore, nakon javnog glavnog pretresa održanog dana 27.10.2017. godine, u prisustvu državnog tužioca Miroslava Turkovića, okrivljenih i njihovih branilaca adv. N. R. po zamjenikom punomoćju adv. N. G. i adv. H. G., dana 31.10.2017. godine izrekao je i objavio </span>
</p>
<p>&nbsp;</p>
<p>&nbsp;</p>
<p style="text-align:center;">
<span>P R E S U D U</span>
</p>
<p>&nbsp;</p>
<p>&nbsp;</p>
<p>
<span>Okrivljeni: </span>
</p>
<p>
<span>O. B., JMB ..., od oca I. i majke S., rođene S., rođen ... godine u Podgorici, sa prebivalištem u P., državljanin C. G., razumije crnogorski jezik, koji je i njegov jezik, nezaposlen, neoženjen, bez djece, pismen, završio srednju školu, lošeg imovnog stanja, neosuđivan, protiv kojeg se ne vodi postupak za drugo krivično djelo, bio u pritvoru po rješenju sudije za istragu ovog suda Kri. br. 184/17 od 04.04.2017. godine od 01.04.2017. godine u 22:00 časa do 01.10.2017. godine.</span>
</p>
<p>&nbsp;</p>
<p>
<span>S. K., JMB ..., od oca M. i majke M., rođene M., rođen ... godine u P., sa prebivalištem u P..., državljanin C. G., razumije crnogorski jezik, koji je i njegov jezik, nezaposlen, oženjen, otac jednog djeteta, pismen, završio srednju školu, lošeg imovnog stanja, osuđivan presudama Osnovnog suda u Podgorici K. br. 55/14 od 12.09.2014. godine zbog krivičnog djela oduzimanje vozila iz čl. 248 st. 2 u vezi st. 1 Krivičnog zakonika Crne Gore (uslovna osuda), K. br. 597/14 od 04.12.2015. godine zbog krivičnog djela oduzimanje vozila iz čl. 248 st. 2 u vezi st. 1 Krivičnog zakonika Crne Gore (tri mjeseca zatvora) i K. br. 593/16 od 24.10.2016. godine zbog krivičnog djela nasilničko ponašanje iz čl. 399 Krivičnog zakonika Crne Gore u sticaju sa krivičnim djelom teška tjelesna povreda iz čl. 151 st. 1 Krivičnog zakonika Crne Gore (8 mjeseci zatvora), protiv kojeg se ne vodi postupak za drugo krivično djelo, u pritvoru po rješenju sudije za istragu ovog suda Kri. br. 184/17 od 04.04.2017. godine koji se računa od 01.04.2017. godine u 20:30 časova.</span>
</p>
<p>&nbsp;</p>
<p style="text-align:center;">
<span>Krivi su</span>
</p>
<p>&nbsp;</p>
<p>
<span>Što su:</span>
</p>
<p>
<span>Dana 01. aprila 2017. godine, oko 14:20 časova, u ugostiteljskom objektu "..", u Podgorici, zajedno sa nepoznatim licem, svjesni svog djela čije su izvršenje htjeli i znajući da je isto zabranjeno, djelujući kao grupa, vršenjem nasilja prema drugom i drskim i bezobzirnim ponašanjem, ugrozili spokojstvo građana i remetili javni red i mir, na način što su po prethodnom dogovoru došli u označeni ugostiteljski objekat, nakon čega je okrivljeni K. S. zadao udarac oštećenom A. A., stisnutom pesnicom u lijevu stranu lica, da </span><span>bi odmah potom svi zajedno, udaranjem stolicama, čupanjem, te gađanjem pepeljarama i dozerima za šećer polomili inventar u objektu, pa su tako uništili termopan stakla, rashladnu pultnu vitrinu, računar sa monitorom marke "Dell", skener bar - koda, detektor novca, fiskalni štampač i televizor marke "LG", vlasništvo oštećenog privrednog društva "..." doo iz P., u okviru kojeg posluje označeni ugostiteljski objekat, kojim radnjama su remetili javni red i mir i ugrozili spokojstvo oštećenih A. A. koji se kao gost nalazio u navednom objektu, kao i zaposlenih H. E. i K. D.,</span>
</p>
<p>&nbsp;</p>
<p>
<span>- čime su izvršili krivično djelo nasilničko ponašanje iz čl. 399 Krivičnog zakonika Crne Gore.</span>
</p>
<p>&nbsp;</p>
<p>
<span>Pa sud na osnovu čl. 4 st. 2, čl. 32, čl. 36, čl. 42 st. 1, čl. 51 st. 1 Krivičnog zakonika Crne Gore, te čl. 226, čl. 229 i čl. 374 Zakonika o krivičnom postupku,</span>
</p>
<p>&nbsp;</p>
<p style="text-align:center;">
<span>O S U Đ U J E</span>
</p>
<p>&nbsp;</p>
<p>
<span>Okrivljenog O. B. na kaznu zatvora u trajanju od 6 (šest) mjeseci, u koju mu se uračunava vrijeme provedeno u pritvoru od 01.04.2017. godine u 22:00 časa do 01.10.2017. godine.</span>
</p>
<p>&nbsp;</p>
<p>
<span>Okrivljenog S. K. na kaznu zatvora u trajanju od 1 (jedne) godine, u koju mu se uračunava vrijeme provedeno u pritvoru od 01.04.2017. godine u 20:30 časova, pa nadalje.</span>
</p>
<p>&nbsp;</p>
<p>
<span>Obavezuje se okrivljeni Obrad Babić da plati na ime troškova krivičnog postupka iznos od 211,50 €, a okrivljeni Stanko Kovačević iznos od 30,00 €, u roku od 15 dana po pravosnažnosti presude, pod prijetnjom prinudnog izvršenja, kao i da plate troškove koji se odnose na nagradu braniocima postavljenim po službenoj dužnosti, o čijoj visini će sud odlučiti posebnim rješenjima shodno čl. 227 st. 2 Zakonika o krivičnom postupku.</span>
</p>
<p>&nbsp;</p>
<p>&nbsp;</p>
<p style="text-align:center;">
<span>O b r a z l o ž e nj e</span>
</p>
<p>&nbsp;</p>
<p>&nbsp;</p>
<p>
<span>Optužnim predlogom Osnovnog državnog tužilaštva Podgorica Kt. br. 445/17 od 21.04.2017. godine okrivljenima O. B. i S. K. stavljeno je na teret izvršenje krivičnog djela nasilničko ponašanje iz čl. 399 Krivičnog zakonika Crne Gore. Državni tužilac je na glavnom pretresu izmijenio činjenični opis dispozitiva optužnog akta na način kako je to predstavljeno u izreci presude i u završnoj riječi predložio sudu da okrivljene oglasi krivima i izrekne im kazne zatvora</span><span class="span1">.</span><span> </span>
</p>
<p>
<span>Okrivljeni O. B. je u prethodnom postupku iskoristio svoje zakonsko pravo i branio se ćutanjem. Na glavnom pretresu je naveo da je kritičnom prilikom došao u lokal oštećenog R. sa svojim drugom S. K., i da su naručili jelo i piće. Kako je konobar odbio da im donese piće koje su poručili, to ga je iziritiralo, pa je odlučio da se požali gazdi R. R. koji je u tom trenutku ušao u lokal. Prišao mu je, ali je u tom momentu R. R. prišao i konobar D. K.koji ih je služio, kako bi i on objasnio o čemu se radi. Rekao je K. da se skloni, a R. ga je nakon toga iz čista mira udario pesnicom u predjelu brade, od kog udarca je pao. Tada im je prišao S. K. kako bi ih razdvojio, a R. je nakon toga udario i K., ali taj udarac on nije vidio, već mu je K. rekao da ga je R. udario. Nakon toga su izašli iz lokala i otišli kući, ali su se on i S. K. ponovo vratili u lokal sa namjerom da razjasne sa R. zašto ih je udario, naglašavajući pritom da sa njima nije bio S. mlađi brat. Kada su došli ispred lokala, neki momci, za koje pretpostavlja da se radi o rođacima oštećenog R., a za jednog zna da se </span><span>zove M., su počeli da se zalijeću prema njima i da ih udaraju raznim predmetima, među kojima je bio i neki pendrek, a gađali su ih i pepeljarama. S. i on su potom ušli u lokal i počeli da lome po istom, ali se ne sjeća kako su lomili i šta su sve radili, s obzirom na to da je bio pijan, nakon čega su se udaljili. Kritičnog jutra je ustao negdje oko 09:30 - 10:00 časova i nije doručkovao, već je otišao u grad. Sa S. K. je počeo da pije pivo u kafiću "Č.", a nakon toga su otišli na stan kod jednog njegovog druga čije ime nije htio da pominje. Do kritičnog događaja je popio 5 - 6 piva i bocu Jegera. Pokajao se zbog učinjenog i uputio izvinjenje oštećenima. Nakon što je odbranu iznio okrivljeni S. K., okrivljeni O. B. je promjenio odbranu navodeći da nije rekao da je okrivljeni S. K. bio sa njim u lokalu Č., već da je tamo on bio sam, i tek nakon toga se našao sa okrivljenim K., pa su pošli kod druga Đ., a nakon toga u lokal ... Nakon što je svjedok oštećeni A. A. dao iskaz na glavnom pretresu, okrivljeni O. B. je naknadno naveo da je on udario pesnicom u lice navedenog svjedoka oštećenog. U završnoj riječi je naveo da se kaje zbog onoga što je učinio, da je to sve posledica alkoholisanog stanja u kojem se nalazio, te da tako nešto ne bi učinio da je bio trijezan. Tokom kritičnog događaja sa njim i okrivljenim S. K. nije bio niko prisutan. Prihvatio je završnu riječ svog branioca. </span>
</p>
<p>
<span>Branilac okrivljenog O. B., adv. N. R. je u završnoj riječi ponovio završnu riječ datu na glavnom pretresu od 11.07.2017. godine, odnosno da dokazima izvedenim na glavnom pretresu nije utvrđeno da su se u radnjama okrivljenog O. B. stekla obilježja bića krivičnog djela stavljenog mu na teret, bez obzira na</span><span> činjenicu da okrivljeni priznaje koje radnje i na koji način je preduzimao, koje po stavu odbrane nisu radnje krivičnog djela koje se okrivljenom stavlja na teret. Ukoliko sud ne uvaži stav odbrane, te okrivljenog O. B. oglasi krivim, predložio je da uzme u obzir sve olakšavajuće okolnosti koje su na strani okrivljenog, te da mu izrekne što blažu krivičnu sankciju.</span>
</p>
<p>
<span>Okrivljeni S. K. je u prethodnom postupku iskoristio svoje zakonsko pravo i branio se ćutanjem. U odbrani datoj na glavnom pretresu je u bitnom naveo da je kritičnog dana sa svojim drugom O. B. i Z. Đ. sjedio u lokalu "..", kada je došlo do neke rasprave sa konobarom oko nekog pića. U jednom momentu je gazda lokala R. R. prišao skoro do njihovog stola i O. B.je počeo sa njim nešto da priča, a R. ga je tada udario stisnutom pesnicom u predjelu vilice ili vrata. Kako je O. u tom trenutku pao, prišao je kako bi ga podigao i pomogao mu, ali je R. tada udario njega, i to pesnicom direktno u vilicu, ali od tog udarca nije pao. Nakon ovog udarca izašao je ispred lokala da se malo ohladi i posle 5 minuta je odlučio da ponovo uđe u lokal i raspravi sa gazdom zašto ga je udario. U lokal su se vratili samo B. i on, dok se Z. Đ. koji je bio sa njima negdje izgubio. Događaju nije prisustvovao njegov mlađi brat. Kada je krenuo da uđe u lokal primijetio je gazdinog brata, kojeg zovu M., kako sa reckastim kuhinjskim nožem, koji ima oštar vrh i čije je sječivo dugačko 5 - 6 cm, kreće prema njemu, pa se on uplašio i bio prinuđen da se brani, odnosno da se bori za svoj život da ga M. ne bi ubo nožem, a isti je sa sobom imao i metalni pendrek na izvlačenje sa kojim ga je udarao. Morao je da se brani, a nakon toga je tu došlo još desetak momaka, za koje pretpostavlja da su gazdini rođaci, koji su ih takođe udarali. Na snimku nadzorne kamere se vidi da je on slomio neke stvari, ali se on ne sjeća šta je lomio zbog haosa koji je nastao u tom trenutku. Kada je napadnut sa nožem bili su prisutni gazda lokala, dva konobara, i to D. K. i jedan koji se preziva nešto na slovo H i jedan gost lokala. O. B. i on su prethodne večeri pili, ali smatra da taj alkohol nije mogao da utiče na njih, jer su nakon toga odspavali. Pili su u stanu kod jednog druga i nisu išli u lokal Č., niti u bilo koji drugi lokal, a kući su otišli oko dva sata poslije ponoći. Kritičnog jutra su se našli i odlučili da odu na kafu u kafić "..", a prije toga nisu išli u centar grada, nego su bili do K., a zatim u stanu kod Z. Đ. kod kojeg ništa nisu pili, sa kojim su zajedno otišli u kafić ".". Nakon prvog incidenta O. i on su izašli iz kafića, uputili se u pravcu Doma zdravlja, ali se nisu mnogo udaljili, već su se odmah, nakon nekih 5-10 minuta vratili u kafić. U završnoj riječi je naveo da je sve bilo onako kako je naveo. </span>
</p>
<p>
<span>Branilac okrivljenog S. K., adv. H. G. je u završnoj riječi naveo da ni nakon ovog glavnog pretresa činjenično stanje nije potpuno i pravilno utvrđeno. Imajući u vidu izmjenu optužnog akta istakao je da je ostalo neutvrđeno ko je treće lice koje je učestvovalo u kritičnom događaju i da li je uopšte bilo tog trećeg lica. Što se tiče udarca koji je nanijet oštećenom A. A. njegov branjenik je tokom postupka negirao da je on taj udarac zadao, a takva njegova odbrana je potvrđena odbranom okrivljenog O. B. koji je istakao da je on udario oštećenog A., a njihove odbrane su potvrđene iskazom nepristrasnog svjedoka E. H. koji nije imao nikavog razloga da o toj činjenici lažno svjedoči. Imajući u vidu protek vremena od kritičnog događaja, stanje šoka u kojem se nalazio oštećeni A. odbrana smatra da se u konkretnom slučaju ova činjenica mora utvrditi iz iskaza svjedoka H. i odbrane okrivljenih. Iz navedenih razloga je predložio da sud oslobodi njegovog branjenika, a ukoliko bude suprotnog stanovišta ukazao je još jednom na sve one olakšavajuće okolnosti koje su i navedene u prvostepenoj odluci, iz kog razloga smatra da su one takvog kvaliteta da opravdavaju blaže kažnjavanje u odnosu na prvostepenu presudu. </span>
</p>
<p>
<span>Sud je u dokaznom postupku saslušao svjedoka maloljetnog S. K. u prisustvu zakonskog zastupnika; na saglasan predlog stranaka pročitao je: iskaz svjedoka oštećenog R. R. dat u prethodnom postupku na zapisniku o saslušanju svjedoka Kt. br. 445/17 od 12.04.2017. godine, kao i na zapisniku o glavnom pretresu K. br. 287/17 od 19.05.2017. godine, iskaz svjedoka oštećenog A. A. dat u prethodnom postupku na zapisniku o saslušanju svjedoka Kt. br. 445/17 od 12.04.2017. godine, kao i na zapisniku o glavnom pretresu K. br. 287/17 od 19.05.2017. godine, iskaz svjedoka oštećenog D. K. dat u prethodnom postupku na zapisniku o saslušanju svjedoka Kt. br. 445/17 od 21.04.2017. godine, kao i na zapisniku o glavnom pretresu K. br. 287/17 od 19.05.2017. godine i iskaz svjedoka oštećenog E. H. dat u prethodnom postupku na zapisniku o saslušanju svjedoka Kt. br. 445/17 od 19.04.2017. godine, kao i na zapisniku o glavnom pretresu K. br. 287/17 od 12.06.2017. godine, iskaz svjedoka A. J. dat na zapisniku o glavnom pretresu K. br. 287/17 od 12.06.2017. godine, iskaz svjedoka M. R. dat na zapisniku o glavnom pretresu K. br. 287/17 od 29.06.2017. godine, iskaz svjedoka B. M. dat na zapisniku o glavnom pretresu K. br. 287/17 od 29.06.2017. godine, iskaz svjedoka E. R. dat na zapisniku o glavnom pretresu K. br. 287/17 od 29.06.2017. godine, iskaz svjedoka E. R. dat na zapisniku o glavnom pretresu K. br. 287/17 od 29.06.2017. godine, iskaz svjedoka M. L. dat na zapisniku o glavnom pretresu K. br. 287/17 od 11.07.2017. godine i iskaz svjedoka M. M. dat na zapisniku o glavnom pretresu K. br. 287/17 od 11.07.2017. godine; na saglasan predlog stranaka pročitao nalaz i mišljenje vještaka psihijatrijske struke dr Ž. G. od 29.06.2017. godine i njegovo izjašnjenje sa glavnog pretresa od 11.07.2017. godine; pročitao službenu zabilješku UP CB Podgorica Stanice kriminalističke policije za Kriminalističku tehniku od 01.04.2017. godine; pročitao specifikaciju oštećenog "..." DOO sa fakturama; izvršio uvid u fotodokumentaciju UP CB Podgorica br. 59-10-244-847/820 od 01.04.2017. godine; izvršio uvid u snimak video nadzora u ugostiteljskom objektu "AS" od 01.04.2017. godine; izvršio uvid u spise Osnovnog državog tužilaštva Podgorica Ktm. br. 22/17 i pročitao dva izvoda iz registra kaznenih evidencija Ministarstva pravde KE 1475/2017 i KE 1476/2017 oba od 09.10.2017. godine. </span>
</p>
<p>
<span>Svjedok oštećeni R. R. je u iskazu datom u prethodnom postupku u bitnom naveo da je vlasnik picerije ".." i da je dana 01.04.2017. godine, oko 13:30 časova, svratio u svoj lokal i čim je ušao prišao mu je jedan momak za koga je saznao da se zove O. B., koji je počeo nešto da mu priča. Tada je prišao konobar D. i rekao mu "D., ja ću da Vam objasnim šta se desilo". Međutim, O. ga je odmah uhvatio za ruku govoreći mu: "Nemaš ti što da objašnjavaš", a potom je gurnuo D. koji se zateturao, pao na pod tako što se dočekao na ruke, ali je ustao brzo i njih dvojica su uspjeli da O. izguraju iz lokala, dok su druga dva momka koji su sjedjeli sa O. izašla vani. D. mu je ispričao da su ta tri momka </span><span>došli pijani, da su tražili da im se donese alkohol, što je D. odbio, ali ih je poslužio hranom, nakon čega je O. pošao u prodavnicu, kupio tri piva i donio u lokal. Kada su izgurali O., isti je agresivno pokušavao da se vrati u piceriju, ali mu gosti koji su tu sjedjeli nijesu dozvoljavali da to uradi, a O. mu je u jednom trenutku rekao: "Zapamtićeš ti mene, baciću ti bombu". Neko je pozvao O. oca koji je ubrzo došao i odveo ga, a sa njim su pošla i dva momka koja su bila u njegovom društvu. U lokalu se zadržao još nekih 15 - 20 minuta, nakon čega je pošao kući. Negdje oko 14:30 časova pozvao ga je komšija T. T. koji ga je obavijestio da se iz njegovog lokala čuje vriska i lomljava. Odmah je pozvao policiju i svojim autom se uputio prema lokalu. Kada je došao, ispred lokala je zatekao dosta ljudi, dok je u lokalu zatekao potpuni haos, u smislu da je inventar bio polomljen. Konobari su mu kazali da se O. vratio sa dva momka i da su polomili lokal, tako što su odmah po ulasku počeli da lome stvari. Priložio je specifikaciju uništenih stvari koja je sačinjena odmah nakon kritičnog događaja. Na glavnom pretresu je različito naveo da kada je Obrad prišao njegovom konobaru, koji je htio da objasni u čemu je problem, on je istog odgurnuo od čega se konobar zateturao i dočekao se na jednoj ruci. Objašnjavajući razlike u kazivanju naveo je da je i kod tužioca mislio isto što je rekao na glavnom pretresu, odnosno da konobar nije pao na pod u smislu da je ležao, već se samo zateturao i dočekao na jednoj ruci, te da smatra da je događaj opisao na isti način. Prilikom razgovora sa okrivljenima on nijednom od njih nije zadao udarac. Nakon prvog incidenta zaposleni u lokalu su pozvali njegovog sinovca M. R., koji mu je kasnije rekao da je stigao nakon kritičnog događaja. On i D. K. su uložili dosta napora da izguraju O. B. iz lokala, jer on uopšte nije sitan, pa su se sa njim dosta čupali, jer je bio u alkoholisanom stanju, dok su druga dva momka napustili lokal bez bilo kakve prisile i problema. Nije vidio da je okrivljene bilo ko udarao dok su bili ispred lokala. Kritičnog dana u lokalu su bili i M. L., M. M. i B. M., a neko od prisutnih mu je rekao da je okrivljene drugi put u lokal dovezao E. R. svojim vozilom. Nije se pridružio krivičnom gonjenju protiv okrivljenih i nije postavio imovinskopravni zahtjev.</span>
</p>
<p>
<span>Svjedok oštećeni A. A. je u iskazu datom u prethodnom postupku i na glavnom pretresu saglasno u bitnom naveo da je 01.04.2017. godine, nešto poslije 14:00 časova došao u piceriju "..". U jednom momentu je pošao do šanka kako bi tražio čašu vode i čim se vratio do svog stola čuo je viku i lomljavu koja je dolazila iz drugog dijela lokala. Ustao je kako bi vidio o čemu se radi i primijetio da tri mlađa, njemu nepoznata momka viču i stolicama lome stakla od lokala i druge stvari u lokalu. Uplašio se i sjeća se da mu je jedan od tih momaka prišao i zadao mu udarac pesnicom u lijevu stranu lica. Cio događaj je trajao 15 - 20 sekundi. Osjećao se uplašeno i nije smio da krene ka izlazu, jer se bojao da ga ovi momci ne napadnu.U jednom trenutku jedan od ove trojice momaka mu je prišao držeći nož u ruci, ali je tada tom momku sa leđa prišao neki čovjek koji ga je uhvatio oko ruku i govoreći mu: "Nije on, nije on", sklonio ga od njega. Prilično zbunjen i uplašen, vratio se za svoj sto, gdje je sjeo, a ovi momci su gotovo istovremeno izašli iz lokala, a ubrzo je došla i policija i gazda lokala. Na glavnom petresu je dodao da među okrivljenima prepoznaje lice koje mu je zadalo udarac pesnicom, odnosno da je to bio okrivljeni S. K., te da se toga dobro sjeća i u to je sasvim siguran, dok je nož u njegovom pravcu uperilo drugo lice. Okrivljeni O. B. ga nije udarao, niti je usmjeravao nož u njegovom pravcu. Gazda lokala je u lokal došao tek nakon kritičnog događaja i nakon dolaska policije. Nije se pridružio krivičnom gonjenju i nije postavio imovinskopravni zahtjev. </span>
</p>
<p>
<span>Svjedok oštećeni D. K. je u iskazu datom u prethodnom postupku i na glavnom pretresu saglasno u bitnom naveo da je zaposlen kao konobar u piceriji "..". Dana 01.04.2017. godine, dok je bio na poslu, u lokal su ušli O. B. i S. K. zajedno sa još jednim njemu nepoznatim momkom. Okrivljeni su bili u vidno alkoholisanom stanju i poručili su da jedu, a sa sobom su već bili donijeli pivo iz prodavnice. S obzirom na to da su bili pijani, nije htio da pravi problem, ali je O. B. počeo da viče, a sve u namjeri kako bi se svađao sa </span><span>njim. Naručivao je da im donese po 10 piva, što je on odbijao da učini, jer su već bili pijani. B. je tada počeo da viče i da uznemirava druge goste koji su bili u lokalu. Kada je u lokal ušao direktor R. R. prišao je da mu ukaže na lice koje pravi probleme, a okrivljeni B. je tada fizički nasrnuo na njega i povukao za košulju iz kog razloga se on sklonio kod šanka prema kuhinji, a R. R. je izveo B. ispred lokala. Za to vrijeme okrivljeni K. i momak koji je bio sa njima u društvu su ostali u lokalu, a okrivljeni B. se ponovo vratio unutra i počeo da pravi probleme tako što je vikao i uznemiravao goste lokala, koji su reagovali tako što su ga izgurali napolje. Tada je ispred lokala došlo do guranja i tuče između njih, a u međuvremenu je stigao i otac O. B. i uspjeli su da smjeste O. u neko vozilo, koje je otišlo odatle, a nakon toga su pošli i S. K. i momak koji je bio sa njima. Nakon nekih sat vremena O. B. je ponovo došao u lokal zajedno sa S. K. i još jednim momkom za kojeg je kasnije saznao da je mlađi brat K.. U lokal je prvi ušao O. B. koji je počeo da viče tražeći R. R., uzimajući tom prilikom stolicu u ruke, pa mu je on prišao i počeo da se otima sa O. oko stolice i u tom trenutku je čuo da se na drugom kraju lokala počelo lomiti. Kada je vidio da ne može da se izbori sa B. izašao je vani kako bi pozvao R. R., a O. se uputio prema jednom gostu, ali nije vidio šta je dalje bilo. Kada se vratio u lokal unutra je sve bilo polomljeno, a B. i K. nisu bili na licu mjesta. Nije vidio da je bilo ko od osoblja picerije ili pak direktor R. R. udarao O. B.. Neposredno prije nego što je napustio lokal da bi tražio pomoć čuo je kako E. H. viče: "Izlazi, izlazi" i tada je osjetio uznemirenost i nespokojstvo, ali ne i strah, jer okrivljene poznaje već duži vremenski period. Na glavnom pretresu je dodao da mu je pravo ime D., ali da ga svi zovu D.. Nije vidio da je bilo ko od prisutnih, pa ni R. R., prilikom prvog incidenta udarao okrivljenog S. K.. Pojasnio je da je kod tužioca rekao da je sa okrivljenima bio prisutan i mlađi brat S. K., ali je to bilo njegovo posredno saznanje, dok ga on lično nije vidio. Sa okrivljenim B. se poznaje oko pet godina, i za to vrijeme nisu imali bilo kakav konflikt ili sukob. Okrivljeni B. ga je prilikom prvog incidenta povukao za košulju, a prije toga su se takođe čupali i u tom guranju i čupanju sa okrivljenim B. isti ga je odgurnuo, od čega se on malo zateturao u pravcu šanka, ali nije pao, već je zajedno sa R. R. izgurao okrivljenog B. iz lokala. Ispred lokala je okrivljeni B. imao sukob sa nekim licima i tom prilikom su se udarali, ali on ne zna ko su bila ta lica, osim da je to bio neko od gostiju lokala. Događaju su prisustvovali M. L., M. M. i B. M.. Nije se pridružio krivičnom gonjenju protiv okrivljenih i nije postavio imovinskopravni zahtjev.</span>
</p>
<p>
<span>Svjedok oštećeni E. H. je u iskazu datom u prethodnom postupku i na glavnom pretresu saglasno u bitnom naveo da je zaposlen kao konobar u piceriji "." na Koniku, te da je kritičnog dana na posao došao oko 14:00 časova i trebalo je da preuzme smjenu od D. K., koji mu je tom prilikom rekao kako je tokom smjene imao problema sa O. B. i još dva momka koji su ga vrijeđali i nisu htjeli da napuste lokal kada je to tražio od njih. Tokom njihovog razgovora u piceriju je ušao okrivljeni O. B. sa dva-tri momka, koji su počeli da viču govoreći: "Đe je R., zovite direktora". U piceriji je za stolom sjedio A. A. kojem je prišao O. B. i iz čista mira ga udario pesnicom u lice, a momci koji su bili sa njim su nakon toga uzeli stolice i sa njima počeli da lome po lokalu. Potom su počeli da gađaju dozerima za šećer i pepeljarama, na koji način su polomili televizor, a zatim su slomili kompjuter i kasu, kao i neke rashladne vitrine. Budući da nije očekivao ovakav razvoj događaja, nije mu bilo nimalo prijatno i nije se osjećao sigurno, pa je kroz kuhinju izašao vani, a iz kuhinje je čuo da se i dalje lomi po lokalu. Nije vidio da je bilo ko od prisutnih udarao O. B., niti koga od momaka koji su lomili po lokalu, a R. R. je došao tek nakon kritičnog događaja. Na glavnom pretresu je dodao da nakon što su okrivljeni ušli u lokal za njima je ušlo još jedno lice, ali on isto nije vidio. Lokal u kojem se desio kritični događaj ima baštu, ali imajući u vidu da je tek bio počeo smjenu nije primijetio da li u bašti ima gostiju i nije vidio M. M. R. kritičnom prilikom u bašti lokala, a nije primijetio ni da je okrivljeni K. prije kritičnog događaja imao nekih povreda po tijelu. Kritičnom događaju su </span><span>prisustvovali i B. M. i A. J., dok je ispred lokala vidio E. i E. R.. Nije se pridružio krivičnom gonjenju protiv okrivljenih i nije postavio imovinskopravni zahtjev. </span>
</p>
<p>
<span>Svjedok A.J. je u iskazu datom na glavnom pretresu u bitnom naveo da je u kritičnom periodu radio kao dostavljač u lokalu ".." i kritičnom događaju nije prisustvovao, jer je tada dostavljao hranu. Prije nego što je otišao da izvrši dostavu, vidio je da okrivljeni O. B. razgovara sa R. R. u lokalu, i to mu je djelovalo kao normalna komunikacija, tačnije nije primijetio da je između njih bilo fizičkog kontakta, odnosno nije primijetio da je R. R. udarao O. B.. Nakon toga, otišao je da dosavi porudžbinu i kada se vratio zatekao je slomljen lokal u kom su bili samo zaposleni, i to: D. K., B. M., E. H. i A. P.. Nakon što je na glavnom pretresu odgledan snimak video nadzora svjedok je dodao da se nije mogao sjetiti svih detalja kritičnog događaja, a da se i na snimku vidi da on nije bio prisutan kada su okrivljeni lomili lokal, već da se neposredno nakon toga vratio sa dostave. </span>
</p>
<p>
<span>Svjedok M. R. je u iskazu datom na glavnom pretresu u bitnom naveo da su ga kritičnog dana pozvali konobari iz restorana "..", u kojem radi i rekli mu da imaju nekih problema sa gostima. Kada je kroz dvadesetak minuta stigao na lice mjesta, nije zatekao nikog od gostiju koji su pravili probleme. Tada je u lokal došao otac jednog od okrivljenih koji mu je saopštio da su problem, zbog kojeg su ga zvali konobari, napravili njegov sin sa svojim prijateljima, te da su to učinili zato što su bili u alkoholisanom stanju i zamolio ga da događaj ne prijavljuje policiji, jer su oni otišli kući da spavaju. Zbog komšijskih odnosa pristao je na to, i nakon toga ostao još desetak minuta u lokalu. Nakon što je ponovo otišao pozvala ga je kuvarica i rekla mu da se vrati, jer neki momci lome po restoranu. Ispred restorana je zatekao gužvu u kojoj je bilo sigurno tridesetak ljudi i kada su primijetili njegovo vozilo okrivljeni su počeli da ga gađaju kamenjem. Uspio je nekako da izađe iz vozila i tom prilikom je imao fizički sukob sa okrivljenim B., koji se sastojao u tome što su se pogurali. Otac okrivljenog B.. ih je razdvojio, a potom su se okrivljeni udaljili sa lica mjesta prije dolaska policije.</span>
</p>
<p>
<span>Svjedok B. M. je u iskazu datom na glavnom pretresu u bitnom naveo da je kritičnog dana došao na posao oko 14:30 časova, u restoran "..", u kojem je radio kao šanker. Dok je stajao iza šanka u objekat su ušli neki momci, kojima nije zapamtio lik. Počeli su da viči i ušli su u drugi dio sale, koji se ne nalazi ispred šanka, pa nije mogao da vidi šta su radili, ali je tad počelo da se lomi po lokalu. Prvo su počela da se lome stakla u dijelu sale koji je do terase, a zatim i do šanka, a odmah posle lomljenja stakla u sali, koleginica A. J. ga je pozvala da uđe u kuhinju, što je on i učinio, pa nije mogao da vidi na koji način su ovi momci to lomili. Nije vidio da je nakon kritičnog događaja ispred restorana neko napao ove momke koji su lomili inventar, niti je primijetio da je bilo nekih fizičkih sukoba ispred istog.</span>
</p>
<p>
<span>Svjedok E. R. je u iskazu datom na glavnom pretresu u bitnom naveo da je kritičnog dana sa svojim bratom E. krenuo da izvadi mjesečnu kartu i kada su prolazili pored restorana "..", zaustavio ih je njegov komšija I. B., koji ga je zamolio da njegovog sina O. poveze do kuće, jer je bio mrtav pijan. O. je ušao u vozilo u kojem se nalazio i njegov brat i krenuli su da ga voze prema kući, ali kako je bio u vidno pijanom stanju, konstantno je pokušavao da izađe iz vozila, govoreći da ga je neko udarao i sve vrijeme psovao. Na nekih 300-400 metara od lokala, zaustavio je svoje vozilo i O. je izašao iz njega, a on je sa bratom nastavio dalje, tako da ne zna šta se nakon toga dešavalo. Kada je vozilom prilazio restoranu .. primjetio je S. K. koji je otrčao u pravcu Doma zdravlja. </span>
</p>
<p>
<span>Svjedok E. R. je u iskazu datom na glavnom pretresu u bitnom naveo da je kritičnog dana sa svojim bratom krenuo da izvadi mjesečnu kartu za prevoz i u trenutku kada su bili kod Doma zdravlja na Koniku primijetili su neku gužvu ispred restorana "..". Kada su prišli, njihov komšija I. B. ih je zamolio da nekako strpaju njegovog sina O. u vozilo i da ga voze prema kući. Međutim, O. B. je bio u vidno pijanom stanju, ponašao se kao da ih ne poznaje, nešto je vikao, pokušavajući non - stop da otvori vrata i izađe iz vozila, zbog čega su oni morali zaustaviti auto i pustiti ga da izađe iz istog, a oni su nastavili dalje u </span><span>svom pravcu. U momentu kad su kolima prilazili restoranu .. nije primjetio nikakvu tuču, a primjetio je okrivljenog S. K. koji je protrčao u pravcu Doma zdravlja. </span>
</p>
<p>
<span>Svjedok M. L. je u iskazu datom na glavnom pretresu u bitnom naveo da je kritičnog dana došao u restoran ".." i naručio hranu, i dok je čekao svoju porudžbinu čuo je razgovor okrivljenih sa konobarom, koji se sastojao u tome da je okrivljeni B. tražio konobaru da mu donese šest točenih piva. Govorio je da ima novac da to plati, a konobar mu je na to rekao da ga ne može uslužiti, jer pijanim gostima ne služe alkohol. U tom trenutku on je izašao do apoteke, dok mu ne spreme jelo, a kada se vratio zatekao je gužvu ispred restorana. Vidio je da su neki momci izgurali okrivljene iz restorana, jer od njih nisu mogli na miru da jedu, s tim što nije vidio da je ispred restorana bilo tuče, ali je bilo čupetanja. Primijetio je da je jedan čovjek gurao okrivljenog B. i da je uspio da ga ugura u neko vozilo, a od prisutnih je čuo da mu je to otac, dok okrivljenog K. nakon toga nije više vidio. Kada se gužva razišla, vratio se u restoran, a nedugo zatim u restoran se vratio i otac okrivljenog B. koji se izvinjavao gostima i tražio gazdu, a zatim je prišao i njemu, izvinio mu se i rekao da su okrivljeni malo popili i da mu je krivo zbog onog što su uradili. Nakon toga je ustao i otišao iz restorana, a kasnije je čuo da su po istom polomljena neka stakla, ali tome nije prisustvovao.</span>
</p>
<p>
<span>Svjedok M. M. je u iskazu datom na glavnom pretresu u bitnom naveo da je kritičnog dana sa jednim drugom sjedio u lokalu ".." i pio piće, te da su u jednom trenutku u lokal ušla dva ili tri momka, koje nije zapamtio i ne bi ih mogao prepoznati, koji su počeli da viču i da lome po lokalu, pa je on sa svojim drugom izašao ispred. Nije primijetio da je bilo ko fizički napadao ove momke kad su ušli u lokal, niti da ih je napolju bilo ko udarao.</span>
</p>
<p>
<span>Svjedok maloljetni S. K.je iskoristio svoje zakonsko pravo i shodno čl. 109 st. 1 tač. 2 Zakonika o krivičnom postupku nije svjedočio, jer mu je okrivljeni Stanko Kovačević brat.</span>
</p>
<p>
<span>Iz službene zabilješke UP CB Podgorica Stanice kriminalističke policije za Kriminalističku tehniku od 01.04.2017. godine utvrđeno je da je ista sačinjena u vezi izlaska na lice mjesta povodom obavještenja da je u ul. Aleksandra Puškina od strane više lica izvršeno oštećenje na objektu - kafe bar ".", vlasništvo R. R.. Konstatovano je da je predmetni objekat prizemne gradnje, stolarija na objektu je od eloksirane - aluminijumske bravarije, ulazna vrata na lokalu su zatečena sa polomljenim staklom na vratima, kao i vidnim oštećenjima na istim. Objekat se sastoji od jedne prostorije u kojoj se nalaze garniture za sjedenje, a naspram ulaznih vrata se nalazi šank. Jedan prozor desno od ulaznih vrata je zatečen sa polomljenim staklom, kao i dva prozora sa lijeve strane od ulaznih vrata. U unutrašnjosti je po čitavom objektu polomljen i razbacan inventar (stolice, čaše, flaše i dr.). Na zidu, desno od ulaznih vrata, polomljen je Led TV marke LG. Sa šanka su iščupani uređaji - kompjuterska kasa sa monitorom i štampačem, koja je zatečena polomljena na podu pored bočnih vrata od lokala po lijevoj strani. Polomljeno je i staklo od duple rashladne vitrine "Coca Cola", koja se nalazi iza šanka, kao i vitrina za kolače koja se nalazila na šanku i koja je bačena iza šanka. </span>
</p>
<p>
<span>Iz specifikacije oštećenog "." DOO o inventaru koji je polomljen kritičnom prilikom proizilazi da su polomljena dva termopan stakla, rashladna pultna vitrina, računar Dell i monitor, skener bar kodova, detektor novca, fiskalni štampač i TV plazma LG, dok iz dostavljenih faktura proizilazi da ukupna vrijednost uništenog inventara i troškova iznosi 4.122,06 €.</span>
</p>
<p>
<span>Iz fotodokumentacije UP CB Podgorica br. 59-10-244-847/820 od 01.04.2017. godine sud je utvrdio da je na 26 fotografija predstavljen bliži izgled ugostiteljskog objekta "..", koji se nalazi u ul. ... bb u P., vlasništvo R. R., u kom se desio kritični događaj, kao i izgled oštećenja na istom, odnosno polomljenih stakala, televizora, rashladnih vitrina, računara, monitora i ostalog sitnog inventara. </span>
</p>
<p>
<span>Uvidom u u snimak video nadzora u ugostiteljskom objektu ".." od 01.04.2017. godine sud je utvrdio da se na snimku vidi datum 01.04.2017. godine i da snimak počinje od 14:20:00 časova. U kadru se vidi monitor i kasa ugostiteljskog objekta, a kamera se </span><span>nalazi tačno iznad njih i očigledno je da se radi o kameri koja je postavljena za nadzor konobara koji kucaju porudžbine na ugostiteljskoj kasi. Takođe, u kadru se vide i 4 lica koja se na snimku ne mogu prepoznati, dvojica nose bijele košulje i kecelje oko struka</span><span>.</span><span> U </span><span>14:24:10 časova jedno lice u šorcu koji sa strane ima uzdužnu svijetlu prugu i crnim patikama prilazi šanku i vidi mu se desna šaka u kojoj se primjećuje predmet nalik na nož. Nakon toga se vidi da se iza tog lica nalazi još jedna osoba, ali se na snimku vidi samo stopalo i očigledno je da ta lica komuniciraju sa jednim licem u bijeloj košulji i crnom keceljom, a nakon toga se u kadru snimka vidi i stopalo trećeg lica koje ranije nije bilo prisutno. U 14:24:30 časova ispred šanka su dva lica u bijelim košuljama sa keceljama, jedno lice u istoj uniformi je iza šanka, kao i lice koje oko struka ima vezanu teksas košulju ili suknju. </span><span>U </span><span>14:24:33 časova se lica koja se vide na snimku užurbano kreću i vidi se da se očigledno nešto dešava u ugostiteljskom objektu, ali se to ne vidi u kadru kamere.</span><span> U </span><span>14:24:38 časova se na prostoru ispred šanka vidi staklena pepeljara koja je na podu, a oko nje i djelići polomljenog stakla, a u 14:24:41 časova lice u šorcu koji sa strane ima uzdužnu svijetlu prugu i u crnim patikama i crnoj majici stoji ispred šanka i pravi pokret kao da nešto baca u šank, a nakon toga se iz pravca šanka raspraskava staklo.</span><span> D</span><span>rugo lice u teksas šorcu i crnim patikama pravi pokret kao da nešto uzima sa šanka u 14:24:43 časova, a zatim mu se pridružuje i lice u crnom donjem dijelu trenerke i crvenim patikama i tamnoj majici, za koje je okrivljeni O. B. naveo da je to on na snimku, i uzima nešto sa šanka i gađa u pravcu istog. U 14:24:59 časova lice u teksas šorcu i crnim patikama podiže stolicu sa poda i istu baca u šank. </span><span>L</span><span>ice u crnim patikama i običnom šorcu koji sa strane ima uzdužnu svijetlu prugu uzima neki predmet sa poda i isti baca u šank.</span><span> U </span><span>14:25:10 časova se ispred šanka nalaze sve tri osobe kojima se vide samo noge, a zatim u 14:25:28 časova lice u crnom donjem dijelu trenerke, za koje je okrivljeni O. B. naveo da je to on na snimku, što se kasnije na snimku i jasno vidi, uzima stolicu iz šanka i istu baca u šank i lomi inventar, a za to vrijeme lice u teksas bermudama sa šanka uzima monitor i dio kase, a na snimku se jasno vidi da je lice u teksas bermudama okrivljeni S. K., isti čupa i baca monitor i kasu na pod, a zatim se na snimku vidi da i okrivljeni O. B. čupa preostale kablove i još jedan od uređaja kase i baca ih na pod, a vidi se da i ovo treće lice u šorcu koji sa strane ima uzdužnu svijetlu prugu učestvuje u čupanju i lomljenju kase, iako se njegovo lice ne vidi, pa ga nije moguće identifikovati. </span><span>O</span><span>d 14:26:00 časova u kadru kamere se više ne vidi nasilničko ponašanje tri lica koja su se prethodno vidjela u kadru.</span><span> </span><span>Snimak se završava u 14:29:55 časova.</span><span> </span><span>Na sledeća dva snimka se vidi period od 14:30:00 časova do 14:40:00 časova i od 14:40:00 časova do 14:41:00 časova, odnosno period nakon kritičnog događaja u kojem osoblje ugostiteljskog objekta stoji ispred šanka i čeka dolazak službenika policije, koji su kasnije došli.</span>
</p>
<p>
<span>Iz nalaza i mišljenja vještaka psihijatra dr Ž. G. od 29.06.2017. godine, i njegovog neposrednog izjašnjenja na glavnom pretresu, utvrđeno je da je okrivljeni O. B. osoba prosječnih intelektualnih sposobnosti, koja ne pokazuje simptome trajne duševne bolesti. Primarno se radi o osobi sa dipsomanskom upotrebom alkohola na nivou epizodičnog konzumiranja alkohola. U vrijeme izvršenja krivičnog djela okrivljeni se nalazio u stanju akutne intoksikacije alkoholom srednjeg stepena, usled čega su sposobnosti shvatanja značaja djela kod okrivljenog i upravljanja svojim postupcima u vrijeme izvršenja krivičnog djela bile bitno smanjene. Okrivljeni je duševno zdrava osoba, odnosno bio je uračunljiv u vrijeme neposredno prije dovođenja u alkoholisano stanje. U tim okolnostima je okrivljeni mogao da shvati da ukoliko sebe dovede u stanje alkoholisanosti, njegovo ponašanje prema okolini, usled dejstva alkohola, može biti izmijenjeno, ali nema indikacija za primjenu mjere bezbjednosti. Izjašnjavajući se na glavnom pretresu vještak je u cjelosti ostao pri pisano datom nalazu i mišljenju, pojašnjavajući da se prema opisu deliktne situacije i okrivljenog i iz iskaza saslušanih svjedoka jasno može zaključiti da je okrivljeni bio u stanju alkoholne intoksikacije srednjeg stepena usled čega je i sam alkohol potencirao agresivno ponašanje okrivljenog, a u tim okolnostima su sposobnosti </span><span>okrivljenog da shvati značaj svoga djela i mogućnost da upravlja svojim postupcima bile bitno smanjene.</span>
</p>
<p>
<span>Uvidom u spise Osnovnog državnog tužilaštva Podgorica Ktm. br. 22/17 je utvrđeno da je pokrenut pripremni postupak protiv maloljetnika S. K., koji je iskoristio svoje zakonsko pravo i branio se ćutanjem. Takođe, u svojstvu svjedoka je saslušan S. K. koji je iskoristio svoje zakonsko pravo i nije svjedočio, jer mu je maloljetnik brat, a osim njega su u svojstvu svjedoka saslušani i R. R., A. A., E. H., D. K. i O. B. čiji se iskazi u bitnom ne razlikuju od iskaza koje su isti dali tokom ovog krivičnog postupka. Pribavljen je i nalaz i mišljenje Centra za socijalni rad - Službe za djecu i mlade za maloljetnog S. K. i izvod iz matičnog registra rođenih. Državni tužilac nije donio bilo koju vrstu odluke kojom bi taj postupak okončao ili inicirao pokretanje postupka pred sudom. </span>
</p>
<p>
<span>Nakon savjesne ocjene svakog dokaza pojedinačno i u vezi sa ostalim dokazima, dovodeći ih u vezu sa odbranama okrivljenih sud je na nesumnjiv način utvrdio da su okrivljeni izvršili krivično djelo u vrijeme, mjestu i na način kako je to predstavljeno u izreci presude. </span>
</p>
<p>
<span>Činjenično stanje sud je utvrdio prvenstveno iz snimka video nadzora ugostiteljskog objekta "." od 01.04.2017. godine na kojem se vidi da nakon</span><span class="span1"> </span><span>14:20 časova u ugostiteljski objekat ulaze tri mlađa muška lica koja prilaze šanku, jedno od tih lica je okrivljeni O. B. koji je obučen u tamnu majcu, crni donji dio trenerke i crvene patike, koji ni sam nije sporio da je on upravo to lice koje se vidi na snimku, drugo lice je okrivljeni S. K. koji je na sebi imao crne patike i teksas šorc, i koji takođe nije sporio da je on to lice koje se vidi na snimku, dok je treće lice koje je bilo sa okrivljenima bilo obučeno u crnu majcu, šorc koji sa strane ima uzdužnu svijetlu prugu i crne patike, ali kojem se glava ne vidi na snimku, pa ga zbog toga nije bilo moguće identifikovati. Na snimku se jasno vidi prvo ulazak ovog nepoznatog lica koje u ruci drži predmet nalik na nož, a za njim i ulazak okrivljenih, i kako isti prvo kratko komuniciraju sa osobljem lokala, a zatim počinju da bacaju inventar po lokalu, odnosno da sa staklenim pepeljarama i stolicama lome ostali inventar čije se staklo rasprskava po lokalu, a zatim čupaju računar, monitor i ostale uređaje koji su povezani u sistem fiskalne kase i iste bacaju na pod. Imajući u vidu da stranke i branioci nisu imali bilo kakvih primjedbi na odgledani snimak, to je sud sadržinu istog prihvatio kao potpuno autentičnu i vjerodostojnu. Takođe, činjenično stanje je utvrđeno i iz iskaza svjedoka oštećenog A. A. koji je naveo da je dana 01.04.2017. godine, nešto poslije 14:00 časova došao u ugostiteljski objekat "..", te da je u jednom momentu čuo viku i lomljavu koja je dolazila iz drugog dijela lokala i vidio kako tri mlađa momka viču i stolicama lome stakla i druge stvari po lokalu, da bi mu potom prišao okrivljeni S. K. i zadao mu udarac stisnutom pesnicom u lijevu stranu lica, zbog čega se uplašio. Iskaz svjedoka oštećenog A. A. sud je u potpunosti prihvatio imajući u vidu da je isti na jasan, ubjedljiv i tokom čitavog postupka dosledan način opisao kritični događaj i izjasnio se o svim bitnim činjenicama, a njegov iskaz je u skladu kako sa odgledanim snimkom video nadzora iz ugostiteljskog objekta, tako i sa iskazom svjedoka oštećenog D. K. koji je naveo da su u kritičnoj prilici u objekat ušli okrivljeni sa još jednim momkom i da su počeli da lome inventar lokala, zbog čega je osjetio uznemirenost i nespokojstvo, pa je napustio objekat kako bi potražio pomoć. Ovo je potvrdio i svjedok oštećeni E. H. navodeći da je vidio kako okrivljeni O. B. sa još dva muška lica ulazi u objekat, da su tom prilikom vikali, tražili direktora, a nakon toga su uzeli stolice i sa njima počeli da lome po lokalu, kao i da gađaju dozerima za šećer i pepeljarama na koji način su polomili televizor, a zatim su polomili i kompjuter i kasu, kao i neke rashladne vitrine, zbog čega njemu nije bilo nimalo prijatno i nije se osjećao sigurno. Iskaze svjedoka oštećenih D. K. i E. H. sud je u ovom dijelu prihvatio kao istinite, imajući u vidu da su isti saglasni po pitanju odlučnih činjenica i potvrđeni materijalnim dokazima. Naime, iskazi navedenih svjedoka su potvrđeni snimkom video nadzora iz ugostiteljskog objekta, kao i sadržinom službene zabilješke UP CB Podgorica od 01.04.2017. godine, iz koje je utvrđeno da su u kritičnoj prilici u ugostiteljskom objektu "AS" okrivljeni polomili </span><span>stakla na ulaznim vratima lokala, stakla na tri prozora, polomili i razbacali sitan inventar</span><span class="span1"> </span><span>(stolice, čaše, flaše i dr.), zatim Led TV marke LG, iščupali sa šanka i polomili kompjutersku kasu sa monitorom i štampačem, polomili staklo od duple rashladne vitrine koja se nalazila iza šanka, kao i vitrinu za kolače koja se nalazila na šanku, što je sve detaljno predstavljeno i u fotodokumentaciji UP CB Podgorica br. 59-10-244-847/820 od 01.04.2017. godine, dok je činjenica o ostalim uređajima koji su uništeni kritičnom prilikom utvrđena iz specifikacije oštećenog privrednog društva "..." DOO. Sud je sadržinu navedenih materijalnih dokaza prihvatio kao istinitu, imajući u vidu da stranke i branioci na istu nisu imali nikakvih primjedbi, te da ista ničim nije dovedena u sumnju. Takođe, iskazi svjedoka oštećenih A. A., D. K. i E. H. su potvrđeni i iskazom svjedoka B. M. i M. M., koje je sud cijenio kao istinite, imajući u vidu da su ovi svjedoci saglasno naveli da su kritičnog dana u ugostiteljski objekat ".." ušli neki momci koji su počeli da viču i da lome stakla po lokalu. </span>
</p>
<p>
<span>Cijeneći psihički odnos okrivljenih prema učinjenom krivičnom djelu sud je imao u vidu da je okrivljeni O. B. u kritičnoj prilici bio u alkoholisanom stanju. Ova činjenica je utvrđena iz odbrane ovog okrivljenog, koji je naveo da je prije kritičnog događaja konzumirao alkohol, te da se od količine popijenog alkohola ne može sjetiti svih detalja predmetnog događaja, koji dio odbrane je sud prihvatio imajući u vidu da su tu činjenicu potvrdili i svjedoci oštećeni R. R. i D. K., kao i svjedoci E. i E. R., koji su saglasno naveli da je okrivljeni O. B. bio u vidno alkoholisanom stanju. Takođe, ova činjenica je utvrđena i iz</span><span> nalaza i mišljenja vještaka psihijatra dr Ž. G., koji nalaz i mišljenje je sud u potpunosti prihvatio kao jasan, objektivan i stručan. Naime, iz navedenog nalaza i mišljenja sud je utvrdio da </span><span>se okrivljeni u vrijeme izvršenja krivičnog djela nalazio u stanju akutne intoksikacije alkoholom srednjeg stepena, usled čega su sposobnosti shvatanja značaja djela kod okrivljenog B. i upravljanja svojim postupcima u vrijeme izvršenja djela bile bitno smanjene. Međutim,</span><span class="span2"> </span><span>na osnovu navedenog nalaza i mišljenja </span><span>sud je izveo logičan zaključak da uračunljivost okrivljenog u vrijeme izvršenja djela nije bila isključena, već da je okrivljeni izvršio djelo u uračunljivom stanju, ali je njegova uračunljivost usled konzumiranja alkohola bila bitno smanjena. Kako uračunljivost okrivljenog u vrijeme izvršenja krivičnog djela nije bila isključena, to se po nalaženju suda ne isključuje ni njegova vinost, već se ista manifestuje kroz direktni umišljaj. Kako se okrivljeni S. K. u svojoj odbrani nije pozivao na to da je eventualna upotreba alkohola uticala na njegovu svijest i postupanje, već je naprotiv to izričito negirao, to za sud njegova uračunljivost i nije bila dovođena u pitanje. Stoga, sud nalazi da su okrivljeni O. B. i S. K., time što su po prethodnom dogovoru došli u UO ".." zajedno sa nepoznatim licem, očigledno bili svjesni da djeluju kao grupa od tri lica, a ovo se jasno zaključuje kako iz odgledanog snimka video nadzora na kojem se vidi zajednički ulazak oba okrivljena sa trećim nepoznatim licem, tako i iz odbrane okrivljenog O. B. koji je naveo da su nakon prethodnog konflikta koji je imao sa R. R. oni otišli kući, a zatim su se ponovo vratili u lokal kako bi se razjasnili, kao i iz odbrane okrivljenog S. K. koji je naveo da je izašao da se smiri, odnosno da se kako je sam naveo ohladi, a zatim se odlučio da ponovo uđe u lokal i da se raspravi sa gazdom. Takođe, po nalaženju suda okrivljeni S. K. je očigledno bio svjestan da vrši nasilje prema drugom time što je oštećenog A. A. udario stisnutom pesnicom u lijevu stranu lica. Pored navedenog, oba okrivljena su bili svjesni da time što su po danu i u radno vrijeme ušli u ugostiteljski objekat i počeli da udaraju stolicama u ostali inventar ugostiteljskog objekta, zatim čupaju isti, te gađaju pepeljarama i dozerima za šećer i lome na taj način preostali inventar, postupali drsko, odnosno da je takvo njihovo ponašanje u prisustvu osoblja i gostiju ugostiteljskog objekta bezobzirno, jer nisu pokazali ni najmanju dozu obzira da li će demoliranjem ugotiteljskog objekta ugroziti ili povrijediti psihički ili fizički integritet prisutnih. Okrivljeni su očigledno bili svjesni i činjenice da takvim svojim postupanjem remete javni red i mir, te da ugrožavaju spokojstvo oštećenih </span><span>A. A. koji se kao gost nalazio u navednom objektu, kao i zaposlenih svjedoka oštećenih E. H. i D. K. ali </span><span>je pored ovih lica očigledno bilo ugroženo i spokojstvo svjedoka M. M. i njegovog druga sa kojim je u kritičnom trenutku kao gost pio piće u restoranu "..", i koji su zbog ponašanja okrivljenih bili prinuđeni da napuste isti. Iz ponašanja i postupanja okrivljenih u kritičnoj prilici, a koje se jasno vidi na odgledanom snimku video nadzora, sud zaključuje da su oni i pored toga što su bili svjesni svih navedenih činjenica, upravo htjeli ovakvo svoje postupanje, čime su manifestovali svoj direktan umišljaj. </span><span>Iz navedenih razloga sud nalazi da su se u radnjama okrivljenih pored objektivnih ostvarili i subjektivni element bića krivičnog djela nasilničko ponašanje iz čl. 399 Krivičnog zakonika Crne Gore, te da je suprotan stav branilaca okrivljenih po tom pitanju neosnovan.</span>
</p>
<p>
<span>Sud je cijenio i odbrane okrivljenih O. B. i S. K. koji su naveli da su prije kritičnog događaja imali fizički konflikt sa oštećenim R. R.</span><span>, te da su po navodima okrivljenog B. nakon toga on i okrivljeni K. izašli iz lokala i otišli kući, ali da su se ponovo vratili u lokal sa namjerom da razjasne sa R. zašto ih je udario, odnosno da je po navodima okrivljenog K. isti izašao iz lokala nakon što ga je oštećeni R. udario, da bi se malo ohladio, nakon čega je ponovo odlučio da uđe u lokal i da se sa njim raspravi, te da su ih ispred lokala, sačekali neki momci, za koje okrivljeni B. pretpostavlja da se radi o rođacima oštećenog R., među kojima je bio i svjedok M. R., koji su počeli da se zalijeću prema njima i da ih udaraju raznim predmetima, a prema navodima okrivljenog K. tada je svjedok M. R. sa reckastim kuhinjskim nožem, koji ima oštar vrh i čije je sječivo dugačko 5 - 6 cm, krenuo prema njemu, pa se on uplašio i bio prinuđen da se brani, odnosno da se bori za svoj život da ga ne bi ubo nožem, a R.je sa sobom imao i metalni pendrek na izvlačenje sa kojim ga je udarao. Kada se ovakva odbrana okrivljenih dovede u vezu sa iskazom svjedoka oštećenog R. R. da je prije kritičnog događaja zaista došlo do rasprave između njega i okrivljenog B. koji je bio nezadovoljan načinom na koji ga je usluživao svjedok oštećeni D. K., te da su nakon te rasprave on i svjedok oštećeni D. K. zajedno izgurali okrivljenog B. iz lokala, dok su okrivljeni K. i treće lice koje je bilo u društvu okrivljenih mirno izašli, te da je nakon što je taj događaj završen R. otišao kući, a u koji iskaz svjedoka oštećenog R. R. sud nije imao razloga da sumnja, jer je isti potvrđen iskazom svjedoka oštećenog D. K., onda je jasno da je cilj ovakve odbrane okrivljenih da se kritični događaj predstavi kao integralni dio prethodnog događaja u kojem su okrivljeni imali konflikt sa svjedokom oštećenim R. R.. Namjera okrivljenih je bila da ovakvom odbranom predstave da je upravo ponašanje oštećenog R. R. njih iziritiralo i bilo motiv da oni braneći se od napada oštećenog i njegovih rođaka polome inventar u njegovom ugostiteljskom objektu. Međutim, ovakva odbrana okrivljenih se ne može prihvatiti. Prvo iz razloga što su odbrane okrivljenih međusobno protivrječne, jer je okrivljeni B. naveo da su on i okrivljeni K. nakon konflikta sa oštećenim R. otišli kući, a okrivljeni K. je naveo da oni nisu išli kući, već da su samo izašli ispred lokala na 5 minuta da se "ohlade". Zatim što se iz iskaza svjedoka oštećenog R. R. utvrđuje da je njegov konflikt sa okrivljenim B. bio oko sat vremena prije kritičnog događaja, odnosno oko 13:30 časova, što potvrđuje i svjedok oštećeni D. K., dok se iz snimka video nadzora, ali i iz iskaza svjedoka oštećenih A. A. i E. H. utvrđuje da se kritični događaj desio oko 14:20 časova. Iz navedenih dokaza se nesumnjivo zaključuje da se radi o dva odvojena događaja, koja nisu bili vremenski povezani, odnosno između kojih je vremenski razmak od oko sat vremena, pa je i sam branilac okrivljenog S.K. sa pravom u toku postupka ukazivao na distinkciju između istih. Takođe, navodi odbrane okrivljenih da im je svjedok oštećeni R.R. zadao po jedan udarac pesnicom u predjelu glave, osim što su opovrgnuti iskazom svjedoka oštećenog R. R. koji je decidirano tvrdio da nije zadavao udarce okrivljenima, nisu potvrđeni nijednim dokazom, odnosno niko od saslušanih svjedoka nije naveo da je vidio da je svjedok oštećeni R. R. udarao okrivljene. Sud posebno primjećuje da su krajnje nelogični navodi okrivljenih da ih je ispred lokala sačekao veći broj lica, rođaka oštećenog R. R., kao i svjedok M. R., koji su ih tukli i gađali raznim predmetima, među kojima je bio i nož, ali i metalni pendrek, te da su okrivljeni bili prinuđeni da se brane, pa su zbog toga ušli u </span><span>objekat i isti demolirali. Naime, osim što se na snimku video nadzora ne vidi da je za okrivljenima bilo ko drugi ušao u ugostiteljski objekat i tom prilikom vršio nasilje prema njima, a što bi se moralo vidjeti da se događaj odigrao na način kako su ga predstavili okrivljeni, sasvim je neshvatljivo i životno neprihvatljivo da su okrivljeni sa još jednim nepoznatim licem mogli ući u ugostiteljski objekat ispred kojeg ih je sačekalo desetak momaka sa raznim predmetima u rukama, jer bi to značilo da su oni savladali znatno veći broj lica od sebe, a pored toga nije logično da su se nakon toga, dakle nakon što su savladali navodne napadače, okrivljeni branili tako što su lomili inventar po objektu. Upravo takva njihova odbrana ukazuje da su oni bili ti koji su u kritičnom događaju ispoljili nasilničko ponašanje. Iz navedenih razloga sud smatra da je ovakva obdrana okrivljenih data sračunato u cilju izbjegavanja krivice.</span>
</p>
<p>
<span>Sud je cijenio i iskaze svjedoka oštećenog R. R. i svjedoka A. J., M. R., E. i E. R. i M. L., ali pri činjenici da ovi svjedoci nisu bili očevici predmetnog događaja, našao je da isti nisu od uticaja na drugačiju odluku u ovoj krivičnopravnoj stvari. Naime, kod činjenice da su se navedeni svjedoci izjašnjavali samo o događaju koji je prethodio nasilničkom ponašanju okrivljenih, a koji po nalaženju suda nije u direktnoj vezi sa spornim događajem zbog vremenske nepovezanosti, kao i o situaciji neposredno nakon toga, te da nisu imali neposrednih saznanja o dešavanjima unutar ugostiteljskog objekta kada su okrivljeni lomili inventar, to sud nalazi da se njihova svjedočenja nisu odnosila na odlučne činjenice od kojih zavisi odluka o postojanju predmetnog krivičnog djela i krivice okrivljenih. </span>
</p>
<p>
<span>Takođe, sud je odbio predlog branilaca okrivljenih da se u dokaznom postupku pročita medicinska dokumentacija na ime okrivljenih i da se angažuje sudski vještak medicinske struke koji bi se izjasnio o vrsti i težini tjelesnih povreda kod okrivljenih, jer se po nalaženju suda ovim dokazima ne bi utvrdile činjenice koje su od odlučne važnosti za postojanje predmetnog krivičnog djela i krivice okrivljenih, niti su povrede koje su zadobili okrivljeni bile predmet optužbe u konkretnom slučaju. Sud je svakako imao u vidu i tvrdnje okrivljenih da im je povrede između ostalih nanosio svjedok M. R., te da su oni djelovali u odbrani od napada, ali kako je to već naprijed obrazloženo, takve njihove tvrdnje nisu ničim potkrijepljene, već su naprotiv opovrgnute kako iskazom svjedoka M. R. koji je osporio da je okrivljenima nanio bilo kakvu povredu, tako i iskazima svjedoka oštećenih R. R., A. A., D. K., E. H., te svjedoka A. J., B. M., M. L., M. M., E. i E. R., od kojih niko nije vidio da su okrivljeni u kritičnoj pilici ili nakon nje zadobili povrede od svjedoka M. R.. Imajući u vidu i činjenicu da su svjedoci oštećeni R. R. i D. K., te svjedok M. L. naveli da su nakon što su okrivljeni imali prethodni konflikt sa svjedokom oštećenim R. R. bili izgurani iz objekta od strane nekih gostiju restorana, odnosno da je svjedok oštećeni D. K. naveo da je tom prilikom vidio i da je došlo do tuče između okrivljenih i tih lica, sasvim je evidentno da su povrede kod okrivljenih mogle nastati i tokom tog događaja, koji svakako nije bio predmet ovog postupka pred sudom, a da li će biti predmet nekog drugog postupka o tome će donijeti odluku nadležni državni tužilac koji je upoznat sa ovim navodima. Po nalaženju suda u konkretnom slučaju se ne može raditi o nužnoj odbrani, koju su potencirali okrivljeni, i to kako zbog činjenice da nije dokazano da su u kritičnoj prilici okrivljeni bili napadnuti, tako i zbog činjenice da nije bilo istovremenosti između navodnog napada na okrivljene i njihovog kasnijeg djelovanja u samom ugostiteljskom objektu, jer je kako je to naprijed već obrazloženo sud utvrdio da je između njihovog prethodnog konflikta sa vlasnikom restorana i njihovog povratka u isti prošao vremenski period od oko sat vremena. Iz istog razloga se ne može prihvatiti ni stav branioca okrivljenog S. K. da su okrivljeni postupali u afektu, jer je taj vremenski period po nalaženju suda po objektivnom kriterijumu bio dovoljan da njihova eventualna razdraženost i bijes prestanu biti jakog intenziteta.</span>
</p>
<p>
<span>Sud je imao u vidu i da je svjedok oštećeni D. K. u prethodnom postupku naveo svoje saznanje da je kritičnom prilikom bio prisutan i mlađi brat S. K., ali je na glavnom pretresu naveo da je to bilo njegovo posredno saznanje, te da se zbog velikog broja lica </span><span>koja su se okupila ispred ugostiteljskog objekta nakon kritičnog događaja ne može sjetiti ko mu je rekao da je tu bilo prisutno navedeno lice, pa kako nije bilo drugih dokaza koji bi upućivali na to da je na licu mjesta bio prisutan maloljetni S. K., kod činjenice da je maloljetni S. K. iskoristio svoje zakonsko pravo i nije svjedočio u postupku, niti na njegovo prisustvo kritičnom događaju upućuje činjenično stanje iz spisa predmeta Osnovnog državnog tužilaštva P. poslovne oznake Ktm. br. 22/17, to identitet trećeg nepoznatog lica koje je u grupi sa okrivljenima izvršilo predmetno krivično djelo nije mogao biti utvrđen. Činjenica da je protiv maloljetnog S. K. pokrenut pripremni postupak, a u odsustvu bilo kojeg drugog dokaza u tom pravcu, ne može biti osnov za zaključak suda da je isti bio u grupi sa okrivljenima prilikom izvršenja predmetnog krivičnog djela, jer bi na taj način sud na najgrublji način prekršio pretpostavku nevinosti garantovanu čl. 3 Zakonika o krivičnom postupku i čl. 35 Ustava Crne Gore, pa su iz navedenih razloga spisi Osnovnog državnog tužilaštva P. Ktm. br. 22/17 bez uticaja na drugačiju odluku suda u ovoj krivično pravnoj stvari. Svaki suprotan zaključak suda u tom pogledu vodio bi istovremenom prejudiciranju odluke i o krivici maloljetnog S. K., čime bi bilo povrijeđeno njegovo pravo na pravično suđenje garantovano čl. 6 Evropske konvencije o zaštiti osnovnih ljudskih prava i sloboda, koji u svom relevantnom aspektu, u stavu 2. ima za cilj da spriječi podrivanje poštenog suđenja izjavama koje prejudiciraju, a date su u bliskoj vezi s postupkom (vidi predmete Khuzhin and Others v. Russia, br. 13470/02, stav 93, 23.10.2008. i Matijašević v. Serbia, br. 23037/04, stav 45, ECHR 2006-X).</span>
</p>
<p>
<span>Kako je to već navedeno, sud je iz iskaza svjedoka oštećenog A. A. nesumnjivo utvrdio činjenicu da mu je udarac stisnutom pesnicom u lijevu stranu lica zadao okrivljeni S. K., u šta je svjedok oštećeni bio sasvim siguran na glavnom pretresu i to decidirano potvrdio u prisustvu oba okrivljena, navodeći da mu taj udarac sigurno nije zadao okrivljeni O. B., to je sud kod činjenice da je svjedok oštećeni naveo i da je oprostio okrivljenima, zbog čega se i nije pridružio krivičnom gonjenju, niti je postavio imovinskoravni zahtjev, ovakvom njegovom iskazu poklonio punu vjeru, nalazeći da svjedok oštećeni nije imao nikakvog motiva da neistinitim iskazom bilo koga od okrivljenih dovede u težu situaciju. Iz tog razloga je sud odbio i navode okrivljenog O. B. da je on zadao udarac oštećenom A., jer se okrivljeni B. o toj činjenici izjasnio tek naknadno, i to na inicijativu okrivljenog K., iako je prethodno istakao da se zbog alkoholisanog stanja u koje se doveo ne sjeća bilo kakvih detalja samog događaja, pa je očigledno da je okrivljeni B. na taj način htio da preuzme odgovornost za nasilje koje je izvršeno na štetu A. i da time ublaži položaj okrivljenog K. i umanji njegovo učešće u kritičnom događaju, ne bi li na taj način uspio da izdejstvuje i blažu sankciju okrivljenom K. koji je i ranije osuđivan zbog istovrsnog krivičnog djela. Takođe, sud u navedenom dijelu nije prihvatio ni iskaz svjedoka oštećenog E. H., jer je po nalaženju suda upravo oštećeni A. A. najvjerodostojniji svjedok i najpozvaniji da govori o činjenici ko mu je zadao udarac, s obzirom da je to njemu najbolje poznato, pa sud nalazi da svjedočenje oštećenog H. o toj činjenici ne može biti tačno, i da je njegovo opažanje te okolnosti posledica psihološkog stanja u kojem se u tom trenutku našao, a koje je izazvano drskim i bezobzirnim ponašanjem okrivljenih, zbog kojeg je i sam svjedok naveo da se osjećao neprijatno i nesigurno. Iz navedenih razloga nije prihvaćen stav branioca okrivljenog S. K. da ova činjenica treba biti utvrđena iz odbrane O. B. koja je u saglasnosti sa iskazom svjedoka oštećenog E. H.</span>
</p>
<p>
<span>Prilikom odmjeravanja kazne, a imajući u vidu svrhu kažnjavanja, sud je u smislu čl. 42 st. 1 Krivičnog zakonika Crne Gore, cijenio sve okolnosti koje su od uticaja da kazna bude manja ili veća, pa je na strani okrivljenog O. B. kao olakšavajuće okolnosti cijenio njegove lične prilike, odnosno da je nezaposlen i lošeg imovnog stanja, njegov raniji život i s tim u vezi njegovu raniju neosuđivanost, koja je utvrđena iz izvoda iz registra kaznenih evidencija Ministarstva pravde KE 1475/2017 od 09.10.2017. godine, a na strani okrivljenog S. K. je kao olakšavajuće okolnosti cijenio njegove lične i porodične prilike, odnosno da je nezaposlen, lošeg imovnog stanja, oženjen, otac jednog djeteta, te da mu </span><span>je supruga ponovo trudna i da očekuju i drugo dijete, dok je obojici okrivljenih sud kao olakšavajuću okolnost cijenio stav oštećenih koji se nisu pridružili krivičnom gonjenju. Na strani okrivljenog K. sud je kao otežavajuću okolnost cijenio njegov raniji život i s tim u vezu raniju višestruku osuđivanost presudama koje su navedene u izreci, između ostalog i za istovrsno krivično djelo, kao i za krivično djelo sa elementima nasilja, dok je sud u sklopu ličnosti ovog okrivljenog cijenio i činjenicu da mu je kao maloljetniku presudom ovog suda K. br. 173/13 od 12.02.2014. godine izrečena vaspitna mjera upozorenja i usmjeravanja zbog krivičnog djela razbojništvo iz čl. 242 st. 1 u vezi čl. 23 st. 2 Krivičnog zakonika, a što je sve utvrđeno iz izvoda iz registra kaznenih evidencija Ministarstva pravde KE 1476/2017 od 09.10.2017. godine. Na strani okrivljenog O. B. sud nije našao otežavajućih okolnosti. Cijeneći sve prethodno navedene okolnosti, a shodno čl. 36 Krivičnog zakonika Crne Gore, sud je okrivljenog O. B. osudio na kaznu zatvora u trajanju šest mjeseci, a okrivljenog S. K. na kaznu zatvora u trajanju od jedne godine, nalazeći da su iste neophodne i srazmjerne težini izvršenog krivičnog djela i ličnosti okrivljenih kao učinilaca, pa sud nalazi da će se jedino sa ovako odmjerenim kaznama zatvora na okrivljene u dovoljnoj mjeri uticati da ubuduće ne čine krivična djela, kao i uticati na druge da ne čine krivična djela, čime će se sa uspjehom ostvariti ciljevi kako specijalne, tako i generalne prevencije, a time i svrha kažnjavanja iz čl. 32 Krivičnog zakonika Crne Gore u okviru opšte svrhe propisivanja i izricanja krivičnih sankcija iz čl. 4 st. 2 Krivičnog zakonika Crne Gore. Sud nalazi da je okrivljenog O. B. neophodno osuditi na kaznu zatvora koja je odmjerena na nivou zakonskog minimuma za predmetno krivično djelo, jer težina izvršenog krivičnog djela i okolnosti pod kojima je djelo izvršeno nesumnjivo upućuju da će se jedino ovakvom kaznom postići ciljevi specijalne prevencije, odnosno u dovoljnoj mjeri uticati na okrivljenog da ubuduće ne čini krivična djela, i da poštuje javni red i mir, odnosno da će resocijalizovati okrivljenog u smislu da ubuduće ne ispoljava agresivno ponašanje i da ne vrši nasilje prema drugim članovima društvene zajednice. Upravo zbog težine izvršenog krivičnog djela sud smatra da se svrha propisivanja i izricanja krivičnih sankcija prema ovom okrivljenom ne bi mogla postići nekom drugom blažom krivičnom sankcijom. Takođe, sud je našao da je okrivljenog S. K. neophodno strožije kazniti, jer je evidentno da se radi o povratniku u vršenju krivičnih djela, između ostalih i krivičnih djela sa elementima nasilja, te da ranije krivične sankcije koje su mu izricane nisu postigle svoju svrhu, a ovo nasuprot stavu njegovog branioca.</span>
</p>
<p>
<span>Na osnovu čl. 51 st. 1 Krivičnog zaknika Crne Gore, okrivljenima će se vrijeme provedeno u pritvoru uračunati u izrečene kazne zatvora, na način kako je to navedeno u izreci presude.</span>
</p>
<p>
<span>Imajući u vidu da su okrivljeni oglašeni krivim sud ih je, shodno čl. 226 i čl. 229 Zakonika o krivičnom postupku, obavezao da plate troškove krivičnog postupka, i to okrivljenog O. B. na iznos od 181,50 €, koji se odnosi na ime nagrade vještaku psihijatru dr Ž. G., a oba okrivljena i iznos od po 30,00 eura, koji se odnosi na ime paušala kao dijela troškova krivičnog postupka, koji je odmjeren srazmjerno trajanju i složenosti postupka i imovnom stanju okrivljenih, kao i da plate troškove koji se odnose na nagrade braniocima po službenoj dužnosti, o čijoj visini će sud odlučiti posebnim rješenjima shodno čl. 227 st. 2 Zakonika o krivičnom postupku.</span>
</p>
<p>
<span>Na osnovu navedenog, a u smislu čl. 374 Zakonika o krivičnom postupku, odlučeno je kao u izreci presude.</span>
</p>
<p>&nbsp;</p>
<p style="text-align:center;">
<span>OSNOVNI SUD U PODGORICI</span>
</p>
<p style="text-align:center;">
<span>Dana 31.10.2017. godine</span>
</p>
<p>&nbsp;</p>
<p>&nbsp;</p>
<p>
<span>   ZAPISNIČARKA                                                                               S U D I J A </span>
</p>
<p>
<span>    Edina Kraja,s.r.                                                                          Rade Ćetković,s.r.</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>
<span>PRAVNA POUKA: Protiv ove presude dozvoljena je</span>
</p>
<p>
<span>                            žalba u roku od 8 dana od dana </span>
</p>
<p>
<span></span><span>                  prijema prepisa iste, Višem sudu</span>
</p>
<p>
<span></span><span>                  u Podgorici, a preko ovog suda.</span>
</p>
<p>&nbsp;</p>
<p>&nbsp;</p>
<p>
<span></span><span></span><span></span><span></span><span>ZTO: </span><span>Edina</span><span> Kraja</span>
</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>