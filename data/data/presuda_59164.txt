<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 0.7902778in 0.7902778in 0.7902778in 0.7902778in;}
.p1{text-align:justify;hyphenate:auto;font-family:Arial;font-size:12pt;}
.p2{text-align:end;hyphenate:auto;font-family:Arial;font-size:12pt;}
.p3{text-align:justify;hyphenate:auto;font-family:Times New Roman;font-size:12pt;}
.p4{text-align:center;hyphenate:auto;font-family:Arial;font-size:12pt;}
.p5{text-align:start;hyphenate:auto;font-family:Arial;font-size:12pt;}
.p6{margin-top:0.06944445in;margin-bottom:0.06944445in;text-align:justify;hyphenate:auto;font-family:Arial;font-size:12pt;}
.p7{text-align:start;hyphenate:auto;font-family:Times New Roman;font-size:12pt;}
.s1{font-family:Arial;}
.s2{color:white;}
.s3{font-weight:bold;}
.s4{font-family:Times New Roman;}
.s5{font-family:Times New Roman;font-size:13pt;}
</style>
<meta content="ljiljana.jokovic" name="author">
</head>
<body class="b1 b2">
<p class="p1"></p>
<p class="p2">
<span>  K br. 383/12</span>
</p>
<p class="p1"></p>
<p class="p1"></p>
<p class="p1"></p>
<p class="p3">
<span class="s1">                                                         </span>
</p>
<p class="p1"></p>
<p class="p1"></p>
<p class="p1"></p>
<p class="p1">
<span>         </span>
</p>
<p class="p1"></p>
<p class="p4"></p>
<p class="p4"></p>
<p class="p4">
<span>U IME CRNE GORE</span>
</p>
<p class="p1"></p>
<p class="p1">
<span>OSNOVNI SUD U BARU, kao prvostepeni krivični, sudija Ljiljana Joković, kao sudija pojedinac, sa zapisničarom Ivankom Bajčeta, u krivičnom predmetu optuženih V.M., K. Š., M.D. i E.G., zbog  krivičnog djela - mučenje iz čl. 167. st.2. u vezi st.1. a u vezi čl. 23 Krivičnog zakonika, nakon održanog glavnog javnog pretresa u prisustvu zastupnika optužbe zamjenika Osnovnog državnog tužioca u Baru Nusrete Arapović, optuženih V.M., K.Š., M.D. i E.G., branioca optuženih V.M., K.Š. i M.D., Đ.J., advokata iz B. i branioca optuženog E.G., V.M., advokata iz B.,  dana  27.06.2013.godine donio je i istog dana javno objavio </span>
</p>
<p class="p1"></p>
<p class="p1"></p>
<p class="p4">
<span>P R E S U D U</span>
</p>
<p class="p4"></p>
<p class="p1">
<span>Optuženi, </span>
</p>
<p class="p1"></p>
<p class="p1"></p>
<p class="p1">
<span>1. V.M., od oca M. i majke S. rodjene L., rodjen…. godine, u K., nastanjen u B., …., policajac Uprave policije Područne jedinice B., oženjen, otac dvoje djece, završio srednju školu unutrašnjih poslova, srednjeg imovnog stanjam, neosudjivan,   </span>
</p>
<p class="p1"></p>
<p class="p1">
<span>2. K.Š., od oca S. i majke M., rodjene P., rodjen…. godine u R., sa prebivalištem u B., naselju…., službenik Uprave policije Područna jedinice B., oženjen, otac petoro djece, srednjeg imovnog stanja, osuđivan presudom Osnovnog suda u Baru  K.br…. od ….godine, osuđen po ….u vezi čl.23 KZ, na 6 mjeseci zatvora uslovno na 1 (jednu) godinu.</span>
</p>
<p class="p1"></p>
<p class="p1">
<span>3. M.D., od oca V.i majke S., rodjene S., rodjen…. godine u M., sa prebivališem u S., M. II, opština B., završio srednju školu unutrašnjih poslova, srednjeg imovnog stanja, oženjen, otac troje djece, neosudjivan, </span>
</p>
<p class="p1"></p>
<p class="p1"></p>
<p class="p1">
<span>4. E.G. , oženjen, otac jednog djeteta, završio srednju školu, zaposlen u  Upravi policije Područne jednice B., srednjeg imovnog stanja, neosudjivan,  </span>
</p>
<p class="p1"></p>
<p class="p1"></p>
<p class="p1"></p>
<p class="p4">
<span>K r i v i   s u</span>
</p>
<p class="p4"></p>
<p class="p4"></p>
<p class="p5"></p>
<p class="p5">
<span>Što su:</span>
</p>
<p class="p5"></p>
<p class="p1">
<span>Dana 11.01.2007.godine, ispred zgrade Uprave policije PJ Bar,  i u prostorijama zgrade Uprave policije PJ Bar u Baru, kao službena lica policajci interventne grupe UP PJ Bar u vršenju službe prema oštećenom M.B. primjenili sredstava prinude – fizičku silu, iako za to nije postojao nijedan razlog propisan čl. 30 Zakona o policiji, (SL br. 28/05), kojih odredabi su okrivljeni  bili dužni da se podržavaju u službi,  i tako nanijeli veliki bol, teške tjelesne i duševne patnje oštećenom M.B., sa ciljem da ga nezakonito kazne i zastraše, na način nakon što su oštećenog lišili slobode i dok se nalazio u službenom vozilu koji je bilo prakirano ispred zgrade PJ Bar, u vozilo je ušao okrivljeni E.G. koji je oštećenog više puta udario stisnutom pesnicom u predjelu glave, a kojom prilikom je došlo do preloma prvog sekutića u gornjoj vilici sa desne strane, a zatim su ga okrivljeni V.M., K.Š. i M.D. više puta udarili stisnutim pesnicama u predjelu glave i tijela, da bi mu nakon što su ga uveli u zgradu UP PJ Bar stavili na ruke sredstva za vezivanje – lisice, a zatim ga je okrivljeni E.G. govoreći mu „Narkomanu, nije ti ovo Rožaje“ uhvatio rukom za kosu, udario glavom u zid, da bi ga nakon toga okrivljeni V.i M. više puta udarali pesnicama u predjelu glave i tijela, dok se nalazio u toaletu i hodniku UP PJ Bar, a kojom prilikom je oštećeni zadobio lake tjelesne povrede u vidu nagnječenja u predjelu čeonog djela glave veličine 4x3 cm, krvni podliv u tjemenom djelu glave sa desne strane veličine 1x5 cm, otok kože lijeve jagodične regije veličine 3x2 cm, oguljotine kože lijeve strane vrata i krvni podliv kože primjera 4x7 cm, krvni podliv kože desne strane grudnog koša u predjelu ispod pazušne jame veličine 3x3, 2x3 i 4x2 cm, krvni podliv kože ispod jagodične lopatice veličine3x3,5 cm, oguljotinu kože podlaktice desne ruke veličine 1x2 cm, oguljotinu kože lijevog lakta 0,5x0,5cm i oguljotinu kože lijeve strane nadkoljenice 10 x 1 cm. </span>
</p>
<p class="p1"></p>
<p class="p1">
<span>-čime su kao saizvršioci izvršili  krivično djelo - mučenje iz čl. 167. st.2. u vezi st.1. u vezi čl. 23 Krivičnog zakonika. </span>
</p>
<p class="p1"></p>
<p class="p1">
<span>Pa im sud primjenom čl. 4, 32, 36, 42, 52, 53 i 54 Krivičnog zakonika i čl. 369, 370 i 374  ZKP-a,  i z r i č e</span>
</p>
<p class="p1"></p>
<p class="p1"></p>
<p class="p4">
<span>USLOVNU OSUDU </span>
</p>
<p class="p4"></p>
<p class="p4"></p>
<p class="p1">
<span>Kojom im utvrdjuje kazne zatvora u trajanju od po 1 (jedne) godine i istovremeno odredjuje da se kazna neće izvršiti ukoliko optuženi u roku od 2 (dvije) godine, po pravosnažnosti presude ne izvrše novo krivično djelo. </span>
</p>
<p class="p1"></p>
<p class="p5"></p>
<p class="p1">
<span>Optuženi  su dužni da plate troškove krivičnog postupka u iznosu od po 150,00 eura, u roku od 15 dana od dana pravosnažnosti presude pod prijetnjom izvršenja. </span>
</p>
<p class="p1"></p>
<p class="p1"></p>
<p class="p1"></p>
<p class="p4">
<span>O b r a z l o ž e nj e</span>
</p>
<p class="p4"></p>
<p class="p1"></p>
<p class="p1"></p>
<p class="p1">
<span>Optužnicom Osnovnog državnog tužioca u Baru Kt br. …od 26.05.2008. godine, koju je zastupnik optužbe izmjenio na glavnom pretresu dana 02.04.2012.godine, stavljeno je na teret optuženima V.M., K.Š., M.D. i E.G. izvršenje krivičnog djela bliže opisanog u izreci presude. </span>
</p>
<p class="p1"></p>
<p class="p1">
<span>Optuženi V.M. je u svojoj odbrani u prethodnom postupku u bitnom naveo da je navedenog dana bio na redovnom poslu kao policajac interventne grupe Uprave policije Bar. Bio je sa kolegama K.Š. i M.D.. Komandir im je putem telefona saopštio i dao opis lica koje je imalo incident sa njihovim kolegama prethodne noći, da je na području Bara. Radi se o licu pod pojačanim nadzorom i potrebno je kontrolisati to lice. Kretali su se ulicom V.R. prema šetalištu. Kako su prethodno dobili opis tog lica, istog je uočio na početku šetališta u društvu djevojke. Sa njima je kolega Š.K. koje to lice poznaje iz R., momak u društvu djevojke odgovara opisu koje su prethodno dobili i gotovo su bili sigurni da je to lice koje je trebalo legitimisati. Kolega M. je izašao iz vozila i bio je udaljen od ovog lica gotovo 2 m i pozvao ga je riječima „Dobar dan gospodine, stanite“. To lice kada je vidjelo da se radi o pripadnicima policije, da li je bio izritiran zbog prethodne noći, ali je burno reagovao, počeo je da mlatara rukama, govorio je šta će oni od njega, ko su oni da ga maltretirataju i nije stao. Kako i na ponovljenu naredbu M.D.a ova osoba nije stala, nego je nastavila da se kreće, iz vozila su izašli kolega K. i on. Obojica su se uputili prema ovom licu, ovo lice na isti način reaguje kao i prethodno, psuje i viče, a naroda je na šetalištu  bilo. Bilo im je neprijatno da dozvole da ih ovako vrijedja, psuje na očigled gradjana, prišao mu je  sa desne strane, K. sa lijeve i pokušali su obojica da mu naprave polugu. Radi se o momku koji je dosta jak, fizički snažan, M.D. mu pravi polugu na vratu i tako se s njim, koji se svemu ovome opire doguraju do vrata službenog vozila. Radi se o vozilu džip tip defender. Da bi ovo lice moglo da udje u vozilo M. oslobadja svoj stisak ruku, pušta ovog momka, a taj momak koristi i pokušava da ga  udari u predjelu glave. Medjutim, kako se D. izmakao on ga u dva navrata udara u predjelu ramena i dalje pokušava da ga udara, ali tom prilikom ne udari u njega, nego u ivicu vrata jer M. otvara vrata vozila. Kolega M. je došao iza ovog momka kako bi mu stavio sredstva za vezivanje na rukama, stavio mu je lisice i sva trojica ga podižu i uguravaju u džip. On se brani pri tom nogama i udara njega i kolegu K.. Istog zbog opiranja nijesu mogli da stave da sjedne na sjedište vozila, nego izmedju dva reda sjedišta na pod vozila. Za upravljačem je  sjeo M., on kao suvozač, a K. je sjeo iza i držao ovo lice. Tako su ga doveli na parking Uprave policije. Na isti način su ga izveli iz vozila, on se i dalje opirao, psovao, nazivao ih miševima, klošarima, ali su uspjeli da ga uvodu u ulazni hol zgrade. Na stepeništu ih je sačekao G.E. koji je pitao šta je bilo. Objasnili su ukratko što se desilo prilikom privodjenja ovog lica isti je rekao da mu skinu lisice. Kako su mu skinuli lisice ovo lice je krenuo prema G. i snažno ga odgurnuo. Zatim  on i kolega M. hvataju ovo lice, prave mu poluge na rukama, K. mu stavlja lisice na rukama i ovo lice predaju dežurnoj službi Uprave policije. Prema tome, netačno je da su ovo lice mučili i zlostavljali. Netačno je da su ga on, K. i M. više puta udarali stisnutom pesnicom u predjelu glave i tijela, i   potpuno je netačno da je E. ovo lice nazvao riječima  “Narkomane, nije ti ovo Rožaje”, da ga je uhvatio rukom za kosu, da mu je glavom udario o zid, nije tačno da mu je polomio tri zuba u gornjoj vilici, to je čisto inskonstruisana priča od strane oštećenog. Naveo je da se protiv oštećenog vodi pred ovim sudom postupak, da su u tom postupku oni kao službena lica oštećeni. Zašto je sada obrnuta situacija u ovom slučaju nije mu jasno. Na glavnom pretresu dana 05.11.2009.godine je naveo da  nije tačno da je više puta udarao u predjelu glave i tijela oštećenog, da ga od ranije ne poznaje, samo je od strane svojih pretpostavljenih imao njegov opis i trebao je da bude iskontrolisan od njegove strane jer je bio pod pojačanim nadzorom. Prilikom intervencije oštećeni mu je prijetio, psovao, zauzeo je gard prema njima i oni su ga savladali putem poluge. Nijesu ga udarali pesnicama već su samo upotrebili fizičku snagu kako bi savladali njegov otpor. Kada su ga uveli u vozilo udario je glavom u otvorena vrata vozila. U vozilu je ležao na stomaku na sjedištu i nogama je udarao prema njemu i K.Š.u. E.G. je tom prilikom imao maskernu uniformu. </span>
</p>
<p class="p1"></p>
<p class="p1">
<span>Optuženi K.Š. u svojoj odbrani u prethodnom postupku u bitnom naveo da je navedenog dana bio na redovnoj dužnosti policajca interventne grupe Uprave policije B.. Na dužnosti je bio sa M.D. i V.M.. Preko službenog telefona komandir E. ih je obavijestio i dao opis lica da se radi o licu pod pojačanim nadzorom, koje se nalazi na području grada i da se radi o licu koje je prethodne noći imalo problema sa Š.H. i D.M.. Sva trojica su se nalazili u službenom vozilu i krenuli ulicom Vladimira Rolovića prema šetalištu. Vodja njihove grupe je M.D.,i na početku šetališta uočavaju jednog momka koji je u društvu jedne djevojke. M. je izašao iz službenog vozila i na  udaljenosti 2-3 mod ovog momka mu se obratio riječima  „Dobar dan gospodine, stanite“. Od tada počinje nekontrolisano ponašanje ovog momka. Vidio je da se radi o službenom vozilu i o službenim licima, prvo je počeo da odmahuje rukama, govorio je ko ste vi, psovao ih je i onda je M. obnovio naredbu da stane. Kako nije stao, tako njih dvojica V. i on izlaze iz vozila, idu prema tom momku koji se udaljava. U jednom momentu je stao, okrenuo se prema njima, ispružio je ruke najprije ispred, a onda u stavu gard, šta ćete, nazvao ih je pogrdnim imenima da su miševi, klošari, da će ih skinuti sa posla, da će im nabiti glave na kolčeve.  Zatim su kolega V. i on prišli ovom momku sa namjerom da mu naprave polugu i imao je osjećaj da ga nijesu uhvatili za ruke da bi ih sasvim sigurno udario. M. je prišao  sa njegove prednje strane,  napravio mu je polugu na vratu, ovaj momak se svim ovim radnjama opirao, vukao ih, psovao na sred šetališta i onda u nekom odgurivanju uspijeli su da ga dovedu do vozila. M. je oslobodio jednu ruku i otvorio vrata od vozila kako bi ovo lice moglo da udje u vozilo. Ovo se lice otrglo i udarilo glavom u predjelu ramena D.M., udario ga jedanput, pokušao je i drugi put u glavu, ali se M. izmakao i udario ga je u predjelu ramena, a treću put je udario glavom o vrata. Ovaj se momak opirao, pa su bili prinudjeni da ga popnu u vozilo, ali kako se i on dalje opirao nijesu uspjeli da ga stave da sjedne na sjedište, nego izmedju dva sjedišta. Tom prilikom oštećeni je udario njega i kolegu V., u vozilu je pokušavao da ga udara jer je sjedio na zadnje sjedište, nogama je udarao u vrata, ali nekako dolaze do parkinga Uprave policije. Izgledalo mu je da hoće namjerno sebe da povrijedi da bi vjerovatno sjutra pokazao kako ga je policija zlostavljala. Ovakvo ponašanje ovog momka se nastavlja i prilikom izvodjenja ovog momka iz vozila. Parking je dostupan i prolaznicima, ovaj se momak dere i viče, ali ga nekako dovode do hola u zgradi policije. E. koji je čuo ovu galamu sišao je niz stepenice i pitao ih šta je bilo, zbog čega se dere. Ukratko sva trojica objašnjavaju šta su od ovog momka doživjeli, kako se ponaša i E. je  rekao  da mu skinu lisice i da ga vode gore. Skinuli su lisice sa ruku ovog momka, ali je on iskoristio i iskoraknuo i objema rukama jako odgurnuo E.a koji se zateturao. Bili su prinudjeni da ovom momku opet stave lisice i on im govori „Vi ste klošari, šta ćete kološari, od ovakvih klošara sam ja pobjegao iz države“. Onda se posebno obraća njemu  i govori mu, „A ti R., mi se znamo iz Rožaja, porodicu ću ti uništiti i tebe lično, platićete mi za sve ovo“, takav mu je  nadimak u Rožajama. Na glavnom pretresu dana 05.11.2009.godine je naveo da je prilikom ubacivanja u vozilo M.B.prednjim čeonim dijelom glave udario u vrata vozila. Njega nijesu mogli da smjeste u vozilo, nego je bio u vozilu tako što je bio u ležećem položaju na stomaku, izmedju sjedišta na podu, misli da je pod metalan i dok se nalazio u tom položaju trzao se, a radi se o maloj razdaljini izmedju sjedišta, pa je prilikom tog otpora mogao i da se udari. Kada su ga postavili u vozilo on ih je par puta udario nogama u predjelu stomaka, jer je to odprilike i visina vozila, ali to nijesu bili jaki udarci pa nijesu se obraćali ljekaru zbog tih udaraca. U vozilu je bilo trzanja gdje se M.udario i po glavi i  po tijelu, a sjeća se udarca od vrata vozila što je i naveo. Od njihove strane M.B.je vodjen u Hitnu službu, ubrzo poslije toga. E.G. je tom prilikom imao maskirnu uniformu.</span>
</p>
<p class="p1">
<span> </span>
</p>
<p class="p1">
<span>Optuženi M.D. u svojoj odbrani u prethodnom postupku u bitnom naveo da se predmetni  dogadjaj dogodio prije godinu i više dana. Ne može se sjetiti tačnih detalja, ali se uglavnom sjeća dogadjaja i u ovom predmetu ne može nikako biti okrivljeni, već oštećeni. Navedenog dana bio je na redovnom poslu policajca Interventne grupe Uprave policije Bar. Ne sjeća se  tačnog vremena, ali misli  da se radi o  popodnevnim časovima izmedju 14 i 15 časova. Obavljali su redovne zadatke i starješina E.G. ih je nazvao putem službenog telefona i rekao da se lice koje je pod pojačanim nadzorom, koji je iz R., koji je prethodnu noć ili dan prije toga imao konflikt sa Š.H. i M.D. nalazi na području B.. Nakon ovog obavještenja radili su na konkretnom zadatku koje su dobili, hoće li primjetiti kretanje tog lica. Kako su se kretali službenim vozilom ulicom Vladimira Rolovića negdje na početku šetališta uočili su  to lice, nije im ga bilo teško prepoznati, jer im je komandir E. dao i bliži opis. To lice je bilo u društvu jedne djevojke, bilo je van vozila, kao pješak. Sa njim u grupi je bio V.M. i K.Š.. Izašao  je iz službenog vozila, i toj osobi koja je u poziciji kretanja suprotno od njih jer je išao prema šetalištu rekao da stane. Sasvim sigurno je da je on čuo njegovo upozorenje da stane, medjutim, nije se zaustavio, odmahnuo je rukom i nastavio da se kreće. Na kraju je rekao ko su oni, zbog čega ga maltretiraju. Nakon  toga kolege V. i K. su izašli  iz vozila i on je opet izdao naredjenje ovom licu  da stane, na što se ovo lice opet oglušava i govori im „Vi ste mali miševi, znate li vi ko sam ja, skinuću vas s posla, a to sam i sinoć kolegama rekao“. Nakon ovoga  opet je prišao ovom licu, po treći put izdao naredbu „Gospodine stanite“. Kako se zaustavio  bio im je okrenut ledjima,  onda se okrenuo prema njima i  u isti momenat obje pesnice na rukama su mu bile u poziciji garda. K.V. i K. pritrčavaju, V. ga hvata za desnu ruku, a on je pokušao da mu napravi polugu na vratu.Ovo se lice otima, odgurava ih, sprečava ih u vršenju ove službene radnje i oni se praktično na šetalište guraju sa njim gotovo do službenog vozila koje je bilo udaljeno od prve pozicije na nekih 5 m. Svo vrijeme ovo lice psuje i to naglas, psovke su mu „Jebaću vam mater, pobiću vas, nabiću vam glave na kolac“. Kada su ga doveli do vozila,  otvorio je vrata i to srednja vrata od defendera i pustio mu je vrat, znači oslobadja ga da slobodno može da udje u vozilo. U tom momentu to lice koristi upravo taj položaj što ga je oslobodio, jedan korak je pošao unazad,  oštećeni  ga glavom udario, imao je namjeru da ga udari u predjelu glave, ali kako se malo izmakao,  udario ga je u predjelu desnog ramena, ali je prilikom drugog pokušaja udario u ivicu vrata.  Pošao je za njim i stavio mu sredstva za vezivanje na rukama.Ovo se lice i dalje opiralo, odguravalo, psovao je tako da ga nijesu mogli normalno sjesti na sjedište vozila. Bilo su primorani da ga uhvate za noge, a ostala dvojica kolega za tijelo, praktično su ga tih 1 m nosili da bi ga uveli u vozilo. Vidio je kada je to lice snažno nogom u predjelu prsa udario kolegu K.Š.a. Došao je na mjesto vozača, V. je sjedio kao suvozač, a K.Š. je sjedio do ovog lica koje je zbog ovakvog ponašanja, otimanja, izmedju dva sjedišta na podu vozila. Ovo lice su priveli u dežurnu službu Uprave policije Bar. Svo vrijeme dovodjenja od šetališta do službene zgrade policije ovo lice je psovalo, pa se više ne sjeća teksta psovki, ali je to radio svo vrijeme. Kad su došli na parking ispred zgrade, na isti način su ga izvukli napolje. Poznato mu je da je zgrada SUP-a u centru grada, da je parking otvoren, vidljiv prolaznicima, ovo se lice dralo, psovalo, tako da su se prolaznici okretali, ali su ovo lice uspjeli da uvedu u stanicu. U tom momentu sa sprata je sišao  komandir E., čuo je galamu i pitao ih je jer su  sva trojica tu šta je bilo. Sva trojica su izjavili da se radi o licu koga su tražili, da su ga pronašli, da su htjeli da ga privedu, ali da se on tome opirao i na sav glas psuje, viče, na kraju su jedva uspjeli da ga dovedu. Komandir  E. je tada rekao da mu skinu lisice.  Skinuo mu je lisice i kako je E. bio na poziciji izmedju ograde, stepeništa i zida ovo je lice napravilo iskorak i snažno odgurnulo E.a na ogradu. E. je posrnuo, nije pao, pa su ovom licu bili u obavezi da ponovo stave lisice i predali ga dežurnoj službi. I pored ovakvog ponašanja Matovića netačno je da je bilo ko od njih četvorice imao fizički kontakt sa M., izuzev ovo što je rekao ovo na E.a, pa je netačno da ga je E. više puta udarao pesnicom u predjelu glave, nema govora da mu je polomio tri zuba, da ga je dovukao za kosu, da mu je glavom udarao o zid. Netačno je da mu je govorio "Narkomane, nije ti ovo Rožaje". E. nije imao potrebe da ulazi u službeno vozilo, nije ni bio na parkingu i odgovorno tvrdi da K., V. i on ni rukom ga nijesu takli da bi mu uputili neki udarac, samo su htjeli da urade službenu radnju, oglušio se o svaku naredbu da stane, i stavio mu je lisice na ruke. Tom prilikom se otimao, suprostavljao, upravo je on  njega u predjelu ramena udario, jednom ga je promašio i udario o ivici vrata vozila. Zašto je na ovaj način inkonstruisao priču, to zaista ne zna. Na glavnom pretresu dana 05.11.2009.godine je naveo da M.B. nije udarao pesnicama, a oštećeni se prilikom njihove intervencije ponašao agresivno i opirao se dok su ga privodili do vozila kao i u vozilu. Prilikom pokušaja da ga udari oštećeni je čeonim dijelom glave udario u vrata od vozila kada se on odmakao da ga ne bi udario.  U vozilu je oštećeni bio smješten na podu na stomaku izmedju sjedišta vozača i srednjeg sjedišta. Sjedišta su metalna, pod je takodje tvrd, a oštećeni se  cijelo vrijeme opirao,  a lisice su mu bile stavljene na leđima. Čim su lice predali u dežurnoj službi istog trena su ga odveli u Dom zdravlja na pregled. E. je toga dana na sebi imao uniformu. </span>
</p>
<p class="p1"></p>
<p class="p1">
<span>Optuženi E.G. u svojoj odbrani u prethodnom postupku u bitnom naveo da je M.B. noć prije predmetnog dogadjaja imao incident sa službenicima policije Š.H. i D.M., zbog čega je bio priveden u Upravu policije Bar. On je njih pljuvao i prema njima se nedolično ponašao, prijetio je, a radi se o licu koji je pod pojačanim nadzorom. Predmetnog dana odnosno 11.01.2007. godine bio je na redovnoj dužnosti kao pripadnik interventne jedinice Bar. Bio je u zgradi Uprave policije kada je čuo viku nekud iz hodnika, a nalazio  se na spratu. Sišao je dolje da vidi o čemu se radi i ko to galami. Vidio je da kolege iz interventne grupe dovode nekoga. Taj momak se drao, vikao, silazeći prišao je i pitao o čemu se radi,  ko je to i jedan od kolega mu je rekao da privode lice koje se protivilo sprovodjenju službene radnje legitimisanja u gradu. Pošto su mu sredstva za vezivanje bile na rukama rekao je kolegama da mu skinu lisice i pored toga kada je prošao pored njega, ovaj momak ga je gurnuo. Pošto se radilo o stepeništu malo se zateturao, kolegama je rekao da ga vode  gore. To je bio njegov susret sa Matovićem, tu je samo učestvovao, ni prije, ni poslije toga. Nije vidio, ali su mu kolege pričale da li se radi o momku koji je uživalac opojnih droga, a da li je njemu je nepoznato, ali su mu rekli da je prilikom uvodjenja u službeno vozilo udarao o vozilo, o sjedišta. Prema tome, netačno je da je sa ovim momkom imao bilo kakav konflikt, nije tačno da ga udario stisnutom pesnicom u predjelu glave, nije tačno da  mu je polomio tri zuba u gornjoj vilici, nije tačno da ga uhvatio za kosu i govorio da je narkoman. Na glavnom pretresu dana 05.11.2009.godine je naveo da  prije nego što je sišao sa sprata se nalazio u kancelariji sa kolegama D. i Š., a sišao je zato što je čuo veliku galamu. S obzirom da se ovaj dogadjaj desio prije 3 godine, ne može se tačno sjetiti ko je od kolega bio u hodniku. Kada je sišao na stepenište kod dežurne službe vidio je trojicu kolega sa oštećenim. Ne može se sjetiti da li je primjetio bilo šta na licu M., jer je dogadjaj bio jako kratak, vidio je trojicu kolega sa licem koje viče, galami i prijeti i agresivno se ponaša. Po pravilima njihove službe lice koje se privodi prije nego što se zadrži obaveza je da se odvede ljekaru i da se tamo izvrši ljekarski pregled. Nije bio prisutan prilikom odvodjenja na pregled M.B., jer je komandir interventne jedinice, te u njegovom opisu posla nije odvodjenje na ljekarski pregled bilo kog lica. Kako se ovaj dogadjaj desio u radno vrijeme sigurno je bio obučen u radnoj uniformi, urbana maskerna uniforma.</span>
</p>
<p class="p1"></p>
<p class="p1">
<span>U dokaznom postupku provedeni su sledeći dokazi: pročitan je iskaz svjedoka oštećenog M.B., saslušani su svjedoci Š.H. i D.M., vještak neuropsihijatar dr. S.M., pročitani su izvještaj Ijekara specijaliste JZU Dom Zdravlja Bar br. … od 11.01.2007. godine izdat na ime M.B., izvještaj Ijekara specijaliste JZU Dom Zdravlja Bar br. … od 12. 01. 2007. godine izdat na ime M.B., izvještaj Ijekara specijaliste JZU Opšta bolnica Bar br…. od 12. 01. 2007. godine izdat na ime M.B., nalaz i mišljenje sudskog vještaka medicinske struke dr Budimira Borovinića dat u predmetu Ki br. … od 13.05.2008.godine, nalaz i mišljenje vještaka dr. Budimira Borovinića dat na glavnom pretresu dana 08.09.2011.godine, dopis UP PJ Bar …. od 27.02.2012.godine, izvršen je uvid u dnevni raspored rada CB Bar za dan 10.01.2007.godine, u dnevni raspored rada CB Bar za dan 11.01.2007.godine, pročitani su izvod iz KE UP  PJ Nikšić br….. od 20.11.2012.godine za optuženog E.G.a, izvod iz KE UP PJ Bijelo Polje Ispostava Mojkovac br. ….od 21.11.2012.godine za optuženog M.D.a, izvod iz KE UP PJ Berane Ispostava Rožaje  … br. ….od 23.11.2012.godine za optuženog K.Š.a, nalaz i mišljenje neuropsihijatra dr Stanka Milića od 26.12.2012.godine, izvod iz KE UP PJ Podgorica, Ispostava Kolašin ….br. ….od 20.03.2013. godine za optuženog V.M..</span>
</p>
<p class="p1"></p>
<p class="p1">
<span>Svjedok oštećeni M.B. je u prethodnom postupku izjavio da je dana 11.01.2007 godine izašao sa djevojkom iz stana i otišao do picerije „P.“,a nakon toga su otišli do grada da prošetaju. U jednom trenutku pozvali su ga policajci iz policajskog vozila ,pa je prišao tom vozilu i prepoznao K.Š.,sa kojim se pozdravio jer se poznaju od ranije. On mu je zatražio ličnu kartu, ali je nije imao kod sebe.Tada su provjerili preko radio stanice i čuo je kad su im kazali da može da ide. Pitao ih je zbog čega ga već treći put zaustavljaju, tada mu se K. obratio riječima „prekini nije to tvoje da pitaš“. Uzeo je telefon kako bi pozvao advokata, kada ga je jedan od policajaca udario po ruci i telefon mu je ispao.Taj policajac mu je rekao da je lišen svih prava i da podje sa njima u vozilo. Dva policajca su pošla naprijed, a on je sa K. sjeo u zadnjem dijelu i bili su okrenuti licem u lice. Dovezli su se do zgrade u dvorište policije i tada je prišao jedan čovjek u civilnoj odjeći i nešto je razgovarao sa vozačem.Ušao je u vozilo i sjeo pored njega, povukao ga je za ruku i pitao ga je šta će on ovdje. Okrenuo se prema njemu, a on ga je zatim  pesnicom udario u predjelu vilice, nosa i čela.Tada su odmah počeli da ga udaraju policajci koji su ga priveli u ovo vozilo. Udarali su ga pesnicama po glavi i tijelu. Izveli su ga iz vozila i uveli u hodnik zgrade CB-a. Ovaj čovjek koji ga prvi udario nosio je bijeli džemper, ušao je sa njima u zgradu i kazao je policajcima da mu stave lisice, što su oni i učinili. Rekao je ovom čovjeku da mu je slomio tri zuba, iako bude imao pravde da će izgubiti  posao, kao i oni koji su ga udarali. Kada im je to saopštio ovaj čovjek koji je imao bijeli džemper uhvatio ga je za kosu potiljačnog dijela glave i dva puta je udario njegovom glavom po zid, od čega je imao povrede koje mu se i sada poznaju u predjelu zaliska sa desne strane čela i kosmatom djelu glave. Tada su mu ruke bile na ledjima vezane. Iz hodnika su ga ubacili u toilet, gdje su ušli svi ovi policajci kao i ovaj čovjek u bijelom džemperu i počeli su da ga tući nogama i pesnicama.Tada mu je prišao jedan čovjek u civilu kojeg je prvi put tada vidio,uhvatio ga za grlo, podigao ga i rekao mu „ne znam šta si ti tamo radio, ali sada i ovdje nećeš ništa“, a zatim ga spustio i onda ga dva puta udario u potiljačnom dijelu šakom. Pitao ih je šta je uradio, i tada mu je ponovo prišao ovaj čovjek u bijelom džemperu kazao mu je „narkomanu“ i udario ga pesnicom u predjelu glave govoreći „Nije ti ovo Rožaje“, nakon čega je izgubio svijest i kada je došao k sebi u hodniku mu  je prišao B.M. i kazao mu je da je on komandir interventne policije i naredio da mu skinu lisice sa ruku i da ga puste da se umije. Ušao je u njegovu kancelariju gdje su ušli i ovi policajci koji su ga priveli, a onog čovjeka u bijelom džemperu više nije vidio. Miladin mu je kazao da podje u Hitnu službu sa policajcima da se pregleda i tada su su mu jednu ruku vezali sa lisicom za ruku K.. Potom su ga odveli u Dom zdravlja, gdje je pregledan i sniman, ali ga stomatolog nije pregledao. Nije dobio nikakav izvještaj o tom pregledu. Ponovo su ga vratili u policiju, nakon čega su ga vratili u hodnik da stoji okrenut glavnom prema zidu. Pitali su ga da li konzumira drogu, na šta im je negativno odgovorio, kao i da ne konzumira alkohol, naredili su mu da ide po nekoj pravoj crti,  i da će oni to da provjere i ponovo su ga odvezli u Dom zdravlja gdje mu je uzeta krv, nakon čega su se vratili u policiju. Tada su mu kazali da ima pravo na advokata po službenoj dužnosti, i on im je kazao da će advokata da angažuje. I dalje je bio u hodniku zgrade CB-a, gdje su bili tri policajca iz interventne jedinice. Zna da su dva policajca iz Mojkovca. Držao je ruke preko grudi, jer je teško disao, a onda ga je ovaj policajac počeo udarati pesnicom u grudi.Tada je prišao jedan inspektor u civilu i uklonio ovog policajca od njega. Kada je ovaj inspektor otišao, prišla su mu ovi policajci iz Mojkovca i ponovo počeli da ga udaraju po ledjima sa obje strane,a takodje je udaran u predjelu lijevog oka i od te povrede je imao vidnu modricu, a sve je to nije evidentirano u izvještaj ljekara jer se sve ovo dešavalo nakon što je vraćen iz Doma zdravlja.  Njegov advokat se nalazio na spratu zgrade. Od ovih udaraca je zadobio više povreda. Čuo je da  je policajac u bijelom džemperu E., kada je ponovo vraćen u CB Bar. Na glavnom pretresu dana 27.07.2011.godine je izjavio da je dana 11.01.2007.godine sa djevojkom Š.C. pošao u pravcu šetališta  da se prošetaju.  U jednom trenutku  kada  se već našao na šetalištu sa  djevojkom pozvao ga je Š.K. koga je poznavao ranije iz grada, pošto su iz istog grada iz R. i on se okrenuo.  Pored Š. je bio i M.D. i V.M.. Prišao  je K.u jer ga je kao što je već naveo prethodno pozvao da dodje. Tada  mu je jedan od njih trojice zatražio ličnu kartu na uvid, kod sebe nije imao ličnu kartu, neko od njih je nakon toga provjerio preko radio stanice njegove podatke  i  tada je  pitao K.Š. zbog čega ga već treći put zaustavljaju, jer su ga noć  prije toga zaustavili kada je bio sa curom u kafe „P.“, a takodje su ga noć prije ispred stana zaustavili, stim što su ga prethodno pratili od stanice policije i zaustavili su ga ispred stana i ponovo mu tražili ličnu kartu. Kada su ga prethodnu noć zaustavili ispred stana, i zatražili mu ličnu kartu i pretresli su ga neki policajci iz intervetnog voda,ali to nisu bili optuženi, niti su ga u “P.” optuženi pretresali, već su to bili neki drugi policajci. Što se tiče dogadjaja koji se desio dana 11.01.2007 godine zbog proteka vremena se ne može sjetiti svih detalja, ali se sjeća da nakon što su ga optuženi zaustavili i pozvali da pridje njima, on se  K.Š.u obratio riječima „Zašto se ovo dešava“, jer je htio da mu objasni zašto ga tri puta u toku dva dana zaustavlja policija.  Takodje je htio da svog advokata pozove telefonom, ali mu jedan od trojice V., K. i M. nije dozvolio da pozove advokata, medjutim, kako je pored toga pokušao da pozove advokata, misli da ga je M.D. uhvatio za ruku. Tada mu je ispao telefon i onda su mu rekli da podje sa njima u stanicu policije. Pošao  je sa njima, a K. je zamolio da mu ne stavlja lisice, dakle, ušao je u policijsko vozilo zajedno sa njima trojicom, K. je sjedio pozadi do njega, vozilom je upravljao M.D., a na mjestu suvozača je sjedio V.M.. Nakon što su se dovezli do zgrade Uprave policije i ušli u dvorištu policije, parkirali su se vozilo, naišao je jedan čovjek u bijelom džemperu, velike glave korpulentan, i on je nešto pričao sa vozačem Medenicom i taj krupni veliki čovjek  je ušao u kombi, sjeo je pored njega  i  nešto ga je pitao, nešto u smislu „Šta ćeš ti ovdje“, ali se ne sjeća tačno i onda ga je taj čovjek u bijelom džemperu udario pesnicom u predjelu vilice, od tog udarca mu je potekla krv i od tog udarca polomljena su mu dva zuba. Misli da je taj krupni čovjek optuženi E., ali sigurno ne može da tvrdi. Onda su počeli da ga tuku i preostala trojica koja su bila u kombiju, stim što je optuženi V.M. prethodno  izašao iz kombija, tako da ne može potvrditi da ga je u kombiju tukao i V.. Nakon toga su ga izveli iz vozila, tada su mu stavili lisice na ruke,onda su ga uveli u policijsku stanicu. I taj čovjek koji je imao bijeli džemper i koji je bio veliki i krupan ga je tukao u toaletu, uhvatio ga je i udario ga glavnom o zid. Sjeća se da je u tom trenutku ušao jedan inspektor čije ime ne zna, koji mu je rekao „Ne znam  šta si uradio“ i tada ga je i taj inspektor udario dva  puta u predjelu glave.  Misli da ga je udario otvorenom šakom, a ne pesnicama. U WC osim ovog krupnog čovjeka i inspektora  vidio je i K.Š.a, i M.D.a. Ne sjeća se da je u WC vidio V.a, ali ga kasnije vidio u kancelariji. Ne zna da li je u WC-u osim K.,M, tog krupnog čovjeka i inspektora bilo prisutno još policajaca. Nakon toga iz WC je pošao kod komandira policije B. i tada mu je komandir B. rekao da on stoji iza momaka misleći na V., K. i M..  Nakon  što je završio razgovor sa komandirom B.  odvezili su ga u Hitnu, jer je imao dosta povreda. Bio je u polusvjesnom stanju od zadobjenih udaraca, tako da tačno ne zna gdje su ga odvezli da li do Hitne pomoći ili do Bolnice. Tamo su mu konstatovane povrede koje je zadobio, imao je od zadobijenih udarca povredjen jedan vratni pršljen, imao je slomljene zube i godinu dana nije smio da trenira. Tukli su ga u toaletu, a takodje su ga tukli dok je bio u vozilu, kako je prethodno izjavio. Nakon što se vratio iz bolnice, zadržan je u Upravi policije na 48 sati, dok se nalazio u hodniku, sjeća se da su bila dva policajca, ali to nisu bili optuženi i jedan od dvojica policajac je tražio od njega da stane rukama podignutim na zid, teško  je disao, jedva je dolazio do daha, tada ga je taj policajac pitao „Zašto se pušiš“, odgovorio mu je da se ne puši, nego da teško diše, tada ga je taj policajac udario u predjelu grudi, pesnicom, tačnije u predjelu srca,  i udario ga je više puta u predjelu ledja, dok nije naišao neki inspekor, ne može da zna kako se zove taj policajac koji ga je udario, medjutim, to nisubili optuženi.  Nakon toga su nastavili da ga udaraju ta dva lica, odnosno misli da su nastavili da ga udaraju, ali ne može  to da potvrdi, odnosno ne sjeća se tačno.  Nakon toga su ga odveli u podrum i svo vrijeme je držao lisice na ruke, koji mu nisu skidali sa ruku, sve do trenutka kada je misli da je bio T. i skinuo mi je lisice sa ruku. Iz policijske stanice je priveden u sudu gdje je  pušten. Zbog proteka vremena obzirom da je prošlo četri ipo godina od predmetnog dogadjaja ne može da se sjeti svega, a s obzirom da su mu u prethodnom postupku bila svežija sjećanja  pretpostavlja da se dogadjaj desio kao što je ispričao u prethodnom postupku, jer su mu tada sjećanja bila svježija. Pojasnio je da sredstva za vezivanje, tačnije lisice na ruke su mu stavili tek kada je izašao iz vozila i svo vrijeme od policijskog vozila do WC su ga tukli i to je bilo konstantno batinjanje i pesnicama i nogama i kada je pao na pod udarali su ga coklama, njegova garderoba je bila sva krvava. Misli da je taj veliki krupni u bijelom džemperu naredio M. i K. u da mu stave lisice na ruke. Čuo je kako je jedan od policajaca pozvao tog krupnog čovjeka u bijelom džemperu prezimenom E.. Nije tačno da je izjavio da su ga tukla sva trojica optuženih u prethodnom postupku, nego da su ga tukli lica koja su bila u vozilu. Od ranije V. M. i M.D.  nije poznavao i prvi put ih je vidio predmetnog dana kada su ga privodili. Predmetnog dana u stanicu policije nije vršeno prepoznavanje oštećenog sa nekim od policajaca, ali je prvi put imena optuženih V. i M. saznao u kancelariji  tadašnjeg komandira B.. Ne sjeća se da li je kritičnom prilikom zadobio udarac u predjelu gornje usne, zna da mu zubi bili polomljeni i da mu je krv iz nosa tekla. Bilo je  nebrojeno udaraca, a najviše je bilo udaraca u toaletu, udarali su ga rukama, nogama, pesnicama, zaista ne može tačno da posvjedoči koliko je to udaraca bilo, ali je svakako bilo mnogo udaraca. Ne može da se izjasni da li je bilo više od dvadeset udaraca. Sjeća se da je u policijskom vozilu zadobio udarac u predjelu vilice, a takodje je zadobio još nekoliko udaraca u predjelu glave i svi ti udarci su bili u predjelu glave ili tijela. Udarci su bili jaki, kod činjenice da su mu polomljeni zubi, znači da su jaki udarci bili. Prvo je bio pretučen, pa je onda bio saslušavan. Nije se mogao izjasniti da li su ga policajci tukli zbog neke nacionalne, vjerske ili bilo koje druge pripadnosti u smislu diskriminacije. Nije se mogao izjasni koliko je bio visok čovjek u bijelom džemperu, ali se sjeća  da je bio malo viši od njega,ali kolikone zna , niti može da se sjeti drugih karakteristika. Nije siguran da je E.G. bio čovjek u bijelom džemperu. Kao svjedok oštećeni nije se pridružio krivičnom gonjenju,  i nije postavio imovinsko pravni zahtjev.</span>
</p>
<p class="p1"></p>
<p class="p1">
<span>Svjedok D.M. je na glavnom pretresu dana 01.02.2010.godine naveo da je bio u kancelariji Uprave policije zajedno sa E. i Š. kada su pripadnici intervetnog voda V.M., K.Š. i M.D. u službene prostorije Uprave policje priveli M.B.. Njih trojica su bili u kancelariji na drugom spratu kod E.G.a kada su začuli neku galamu u prizemlju. E.G. je prvi izašao, a zatim su njih dvojica izašli za njim i odmah je uočio da je M.B. vezan i da se obraćao povišenim tonom. E. mu je skinuo sredstva sa ruku, a on je tada počeo još više da viče na prisutne policajce. U njegovom prisustvu niko nije koristio upotrebu sile prema M.B., niti je uopšte vidio da je M.B. bio povrijedjen. Zaposlen je  kao inspektor za potrage i pojačan nadzor i 24 časa je na službenoj dužnosti tako da je i u tom trenutku obavljao svoj posao. Bio je prisutan 2 do 3 minuta kada je M. bio priveden u službene prostorije Uprave policije, a zatim su on i Š. izašli iz zgrade Uprave policije, jer je smatrao da kolegama nije potrebna nikakva pomoć. Ne zna šta se dalje dešavalo sa M. niti je vidio koliko je on zadržan. Zadržao se kratko 2 do 3 minuta i nije vidio da je bilo ko fizički zlostavljao M.B., niti je vidio da je oštećenog bilo ko odvlačio u WC. E. je bio obučen u službenu maskirnu uniformu i bio je komandir interventnog voda i uvijek je bio u službenoj maskienoj uniformi. Na glavnom pretresu dana 17.02.2012. godine je izjavio da što se tiče predmetnog dogadjaja  ne može sjetiti tačnog datuma kada se desio, da mu je poznato da je zajedno sa kolegom E. i Š.H. bio u kancelariji Uprave policije, kada su u jednom trenutku začuli galamu, buku i vrisku, da je najprije iz kancelarije izašao E., a on i kolega Š. su pošli za njim. U prizemlju Uprave policije ispred dežurne službe primjetili su intervetni vod, koliko se sjeća bili su tu kolega V.M. i M.D., bilo je tu još policajaca, pretpostavlja da je bio i K.Š., ali se nije mogao na tu okolnost sa sigurnošću izjasniti, a sa njima je bilo i jedno lice koje je bilo jako drsko i koje se trzalo, galamilo je, sjeća se da je na rukama imalo sredstava za vezivanje. Nakon toga mu je prišao E.G. i nekog od kolega je zamolio da mu skine sredstava za vezivanje, i u trentuku kada su tom momku skinute lisice sa ruku, isti je odgurnuo E.G., E. se povratio malo unazad i nakon toga je naredio da se ponovo tom licu stave lisice na ruke, i u tom trenutku on i kolega Š.H. su napustili prostor ispred dežurne službe i uputili se u grad na teren. U medjuvremenu se sjetio nekih detalja vezano za predmetni dogadjaj. Misli da je bilo prisutno oko 10-ak policajca kako u uniformi, tako i u civilu, mimo optuženih. Misli da je toga dana E.G. bio komandir interventnog voda, i sigurnošću tvrdi da je na sebi imao maskirnu uniformu. Na glavnom pretresu dana 17.04.2013.godine je izjavio da ne može da odgovori na pitanje koja lica od optuženih su kritične prilike u prostorije Policije priveli oštećenog i gdje se nalazio oštećeni u vozilu,a gdje ostala lica, jer je  bio u koncelariji Uprave policije, a njegova kancelarija se nalazi na drugom spratu Uprave policije gledajući prema robnoj kući od stepeništa desno 5 – 6 metara i nije mogao da vidi trenutak kada su priveli oštećenog u prostorije Uprave policije. Nije mu poznato zbog čega su priveli oštećene. Ne zna da li je protiv oštećenog podneta krivična prijava iako je priveden toga dana. Prvi put je vidio oštećenog kada je sišao stepeništem u hol dežurne službe, a sišao je sa Š.H. i E.G., jer su  se prethodno nalazili u  kancelariji, a sišli su jer je E. sišao prvi, a oni su  sišli za njim. Kada je sišao u holu je bilo 10-ak kolega što u unifrmi što u civilu, bio je i oštećeni, ali nikakvih vidnih povreda na oštećenom nije uočio. U momentu kada ga je prvi put vidio oštećeni je imao sredstva za vezivanje. U holu je bio prisutan dva tri minuta, ne više, za to vrijeme je čuo i vidio kako je E. rekao da se skinu lisice oštećenom, kolege su skinule lisice, oštećeni je zatim bio agresivan, počeo je da viče i odgurnuo je E., a E. je zatim ponovo naredio da se stave lisice oštećenom, poslije toga je izašao jer nije imalo potrebe da više ostaje tu i ne zna šta se dalje dešavalo. Oštećeni je počeo da viče, da galami, da psuje i odgurnuo je E. za vrijeme dok je  bio prisutan. Nije bio prisutan i još jednom ponavlja da je izašao iz prostorije Uprave policije i da ne zna šta se dalje dešavalo. Dok je bio u kancelariji sa E. on nikoga nije zvao u njegovom prisustvu. </span>
</p>
<p class="p1"></p>
<p class="p1">
<span>Svjedok Š.H. je izjavio da koliko se sjeća to je bio zimski period, u kancelariji Uprave policiji je bio sa kolegom M.D. i E.G., misli da je bilo oko podneva, kada su u jednom trenutku začuli histeriju, viku i galamu i prvi je izašao E.G., a za E. su izašli i on i kolega D.. Kako su se spuštali prema dežurnoj službi kako je bila histerija i galama i drugi službenici su izašli iz svojih kancelarija tako kada su u trenutku sišli, ispred dežurne službe zatekli su veći broj kolega što kolega koji su bili u uniformi, tako i kolege u civilu. U toj gužvi je primjetio lice duže kose, manjeg rasta koji je pored histerije i galame, kako to službeno kažu pružao pasivan otpor, na način što je svojim gestikulacijama i pokretima mogao izazvati osjećaj kao da će nekon napasti. U jednom trenutku je prišao E.G. i obratio se riječima u smislu o čemu se radi, nakon toga je zamolio da skinu lisice tom licu, da bi se u jednom trenutku to lice uputio ka E., odgurnuo je E.G., koji nakon što je odgurnut nije pao, ali je nakon toga rekao da mu vrate lisice, odnosno da mu stave lisice. U tom trenutku se to lice ponašalo na način što je kretao u pravcu kolega, otimao se, opirao se. Nakon toga se stvorila još veća gužva, a on i kolega D. su se povukli sa lica mjesta i nastavili sa  dnevnim zadacima, tako da šta se dalje dešavalo ne zna. E.G. je kritičnom prilikom na sebi imao maskirnu uniformu.  Na glavnom pretresu dana 13.03.2013.godine je izjavio da je kritične prilike sjedio sa kolegama D. i E. u njegovoj kancelariji.  U jednom trenutku su začuli viku i galamu i sva trojica su izašli, spuštali su se stepenicama unutar zgrade Uprave policije. Ispred dežurne službe je primjetio veći broj uniformisanih lica, primjetio je jednog momka koga je prethodne večeri vidio manjeg rasta, duge kose koji je histerisao, galamio, vikao. E.G. koji je nosio na sebi maskiranu uniformu je prvi prišao tom licu, obrativši mu se rijčima „šta je ovo  o čemu se radi“ nakon čega je to lice još jače krenulo prema E.u i u jednom momentu je E. rekao skinite mu lisice sa ruke. To lice se zalijetalo čas na jedno, čak na drugo lice,  tada su bili prisutni osim E., njega i D. i još neka lica uniformisana i ovdje prisutni  V., K. i M., a bilo je još lica. Nakon nekog vremena E. je rekao „Nemojte da mu skidate lisice, jer preti opasnost drugima", jer je mogao fizički da nasrne na druga lica, nakon čega se smirila situacija i on se sa kolegom D. vratio u kancelariju. Zbog proteka vremena se nije mogao svega sjetiti. Poslije toga je doživio težak infarkt, pa je bio hospitalizovan u bolinici u Baru. Nakon što mu je ukazano na razlike u iskazu, naveo je da je tačno da se dogadjaj desio na način kako je u prethodnom postupku dao izjavu. Nije primjetio da li je u  momentu kada je priveden M. na sebi imao vidnih povreda. Nije primjetio da li je kritčne prilike ko od policajaca bio povredjen. Koliko se sjeća krivični postupak nije pokrenut, stim što su dobili operativni podatak da se na teritoriji Opštine Bar nalazi bezbjednostno interesatno lice s područja Rožaja i da se kreće Barom, a to su dobili dan prije predmetnog dogadjaja, poznato mu je da je sa njim u društvu bilo još jedno žensko lice Albanske nacionalnosti,  gdje su nakon saznanja on i kolega D. izvršili legitimisanje dan prije predmetnog dogadjaja, tako da su prethodno već bili utvrdili njegov identitet i saznali nakon provjere da se radi o bezbjedonosno interesatnom licu, koje je već izvršilo krivična djela na području Opštine Rožaje, čak je jedno djelo bilo napad na ovlašćene službenike. Oštećeni nije zadržavan u prostorijama Uprave policije, nakon što je utvrdjen identitet istog, isti je odmah pušten i nije mu poznato da li je pokrenut prekršajni, krivični ili bilo kakav drugi postupak. Oštećeni je bio priveden zajedno sa još jednim ženskim licem albanskim državljaninom, kako bi se utvrdio identitet albanskog državljanina, ali ovo su utvrdili dan prije. Ne zna zbog čega je predmetnog dana kada se desio ovaj dogadjaj priveden oštećeni M.B.. Ne zna ko je upravljao vozilom a ko se nalazio u zadnjem djelu vozila u kom se nalazio M.B., jer se svo vrijeme nalazio kao što je već i ranije u više navrata izjavio isključivo unutar zgrade Uprave policije i jedno što mu je poznato vezano za predmetni dogadjaj su detalji koji su se dešavali unutar prostorija policije. Ne zna ko je izašao ispred zgrade. U holu su bili on, Dragović, svi optuženi i još neka lica  uniformisana i neuniformisana koja su se toga dana našli u zgradi. Nije znao kada su vodili oštećenog da mu se ukaže ljekarska pomoć.  Nije odmah napustio prostorije zgrade policije, ali se vratio u svoju kancelariju i od tog trenutka nije upoznat i nije znao šta se dalje dešavalo o činjenicama kada je oštećeni odvezen da mu se ukaže ljekarska pomoć, a nije znao ni gdje su otišli E. i D., jer se vratio u kancelariju istog časa i ne zna šta se dalje dešavalo. Ne zna kada je ušao M.B., ali kada je sišao zajedno sa E.em i D. E.G. je prvi prišao M.. </span>
</p>
<p class="p1"></p>
<p class="p1">
<span>Iz izvještaja Ijekara specijaliste JZU Dom Zdravlja Bar br. ….od 11.01.2007. godine izdat na ime M.B. proizilazi da je oštećeni M.B. u JZU Dom zdravlja Bar Služba Hitne pomoći došao u pratnju MUP-a, jer je zadobio više udaraca skupljenom šakom i nogama po glavi I tijelu, nije gubio svijest, nije povraćao, sjeća se dogadjaja. U izvještaju su opisane povrede koje su bile predmet vještačenja vještaka medicinske struke.</span>
</p>
<p class="p1"></p>
<p class="p1">
<span>Iz izvještaja Ijekara specijaliste JZU Dom Zdravlja Bar br. ….od 12. 01. 2007.</span>
<br>
<span>godine izdat na ime M.B. proizilazi da je isti doveden u pratnji MUP-a oko 15,30 časova, te da je zadobio više udaraca skupljenom šakom i nogama po glavi i tijelu. U izvještaju su opisane povrede koje su bile predmet vještačenja sudskog vještaka medicinske struke.</span>
</p>
<p class="p1"></p>
<p class="p1">
<span>Iz izvještaja Ijekara specijaliste JZU Opšta bolnica Bar br. …. od 12. 01. 2007. godine izdat na ime M.B. proizilazi da je pacijent M.B. u JZU Opšta bolnica Bar dovezen privatnim kolima iz Doma zdravlja. Pacijent ima izvještaj iz prethodnog dana. U izvještaju su opisane povrede koje su bile predmet vještačenja vještaka medicinske struke.</span>
</p>
<p class="p1"></p>
<p class="p1">
<span>Iz nalaza i mišljenja sudskog vještaka medicinske struke dr Budimira Borovinića dat u predmetu Ki br…od 13.05.2008.godine utvrdjeno je da je oštećeni M.B. zadobio sledeće povrede: povreda glave u vidu nagnječne rane kože čeonog predjela, krvni podliv kože tjemenog dijela, otok kože jagodičnog predjela ličnog djela glave i djelimičan prelom krunice prvog sekutica zuba gornje vilice sa desne strane koji su nastali djelovanjem zamahnute tupo-tvrde sile ravne površine slabijeg inteziteta djelovanja koja je sila djelovala na glavu povrijedjenog u najmanje  četri puta, od kojih na lični dio glave tri puta i na kosmati dio glave jedan put, dovodeći do nagnječine kože pomenutih predjela glave i oštećenja krvnih sudova kože, te nastajanja krvnih podliva kože i otoka kože na pomenutim predjelima glave, a u kratkom intervalu jedno za drugom. Povreda u vidu djelimičnog preloma krunice prvog sekutića zuba desne strane gornje vilice nastala je takodje djelovanjem zamahnute tupo-tvrde sile ravne površine slabijeg ili srednjeg inteziteta djelovanja na lični dio glave povrijedjenog. Imajući u vidu navode u spisima predmeta može se uzeti u obzir da su ove povrede nastale djelovanjem zamahnute stisnute pesnice zamahnute noge i slično, stim što je povreda u predjelu čeonog dijela glave mogla nastati I udarom pomenutim predjelom glave o tvrdu i ravnu podlogu kao što je zid i slično. Prilikom djelovanja sile posebno na predio spolašnjeg usnog otvora moglo je doći do isticanja manje  količine krvnog sadržaja na koži iza desne ušne školjke. Povreda vrata u vidu oguljotine kože lijeve strane vrata nastala je povlačenjem čvrstim oštrim predmetom plitkog profila po koži pomenute strane vrata dovodeći do oštećenja površinskog sloja kože vrata dok su dublje strukture vrata ostale nepovrijedjene. Ova je povreda mogla nastati djelovanjem šake po koži pomenutog predjela vrata povrijedjenog. Povreda grudnog koša u vidu krvnog podliva kože desne strane ispod predjela pazuha i u predjelu leđa izmedju lopatičnih regija nastale su djelovanjem zamahnute tupo-tvrde sile ravne površine slabijeg inteziteta djelovanja koja je sila djelovala u dva navrata, jedanput od pozadi i drugi put sa desne strane na grudni koš povrijeđenog dovodeći do oštećenja sitnih krvnih sudova kože i nastajanja krvnih podliva kože i mogla je nastati djelovanjem zamahnute pesnice, noge i slično, dok su dublje strukture grudnog koša povrijedjenog ostale nepovrijedjene. Povreda desne ruke u vidu krvnog podliva nadlaktice i oguljotine kože podlaktice ove ruke nastale su na sličan način odnosno djelovanjem zamahnute tupo-tvrde sile ravne površine dijelom povlačenjem po koži podlaktice i dovodeći do oštećenja sitnih krvnih sudova kože nadlaktice i nastajanja krvnog podliva kože nadlaktice i oštećenja površinskog sloja kože podlaktice, dok su dublje strukture desne ruke ostale nepovrijedjene. Ove su povrede mogle nastati djelovanjem zamahnute pesnice, noge i slično, ali i povlačenjem ili hvatanjem povrijedjenog za desnu ruku. Povreda lakta lijeve ruke nastala je prilikom pada ili udara laktnim dijelom lijeve ruke o ili na tvrdu i ravnu podlogu, a kao što je na primjer zid, pod i slično dovodeći do oštećenja površinskog sloja kože lakta dok su dublje strukture ostale nepovrijedjene. Povreda natkoljenice desne noge nastala je djelovanjem zamahnute tupo-tvrde sile ravne površine slabijeg inteziteta djelovanja i duguljastog profila, a mogla je nastati i tangencionalnim djelovanjem sila na zadnju stranu natkoljenice desne noge u momentu  kada je povrijedjeni zadnjom stranom natkoljenice desne noge bio okrenut ka toj sili. Osim oštećenja provršinskog sloja kože dublje strukture natkoljenice ostale su nepovrijedjenje. I ova je povreda mogla nastati djelovanjem zamahnute noge i slično. Sve su ove povrede nastale kratko vrijeme jedna za drugom dok se o redosledu njihovog nastajanja ne može govoriti. Na osnovu svega navedenog mišljenja je da se u konkretnom slučaju radi o više povreda, a koje su povrede i pojedinačno i u svom zbiru laka tjelesna povreda. </span>
</p>
<p class="p1"></p>
<p class="p1">
<span>Iz nalaza i mišljenje vještaka dr. Budimira Borovinića datog na glavnom pretresu dana 08.09.2011.godine proizilazi da je na osnovu medicinske dokumentacije koju je imao na raspolaganju u predmetu Ki br. ….vještak  dao svoj nalaz i mišljenje o povredama kod povredjenog M.B.,kojom prilikom je objasnio o kojim se to povredama kod povredjenog radilo, objasnio je mehanizam nastanka svake pojedinačne povrede i na kraju dao kvalifikaciju tih povreda, kako pojedinačno, tako i u njihovom zbiru i pri tom nalazu i mišljenju ostaje. U svom nalazu i mišljenju je sve povrede kod povrijedjenog je svrstao u šest odeljaka, stim što je u djelu povreda glave naveo da su povrede glave opisane kao četri povrede od kojih su tri povrede bile u kosmatom djelu glave, a jedna povreda se odnosila na povredu ličnog djela glave, tačnije na prelom krunice prvog sekutića zuba gornje vilice sa desne strane  i dalje  je označio  dvije povrede desne ruke od kojih je jedna bila u području nadlaktice, a druga u području podlaktice desne rukem, što znači da osim označenih postoje još tri povrede glave i jedna povreda desne ruke, te da je, dakle, oštećeni zadobio ukupno deset povreda, stim što je iste opisao u šest grupa. Za sve povrede je naveo mehnizam njihovog nastanka stim što je naglasio da su ove povrede mogle nastati djelovanjem sile slabijeg ili eventualnog srednjeg inteziteta djelovanja, isključujući mogućnost da je bilo koja od navedenih povreda nastala djelovanjem sile jačeg inteziteta. Za povredu u vidu preloma krunice prvog sekutica zuba gornje vilice sa desne strane mišljenja je da je ova povreda mogla nastati djelovanjem sile srednjeg inteziteta djelovanja, na predio spoljašnjeg otvora ustiju  i više odozgo ka nadolje, dakle, na lični dio glave, stim što prilikom nastanka ove povrede i ukoliko je povredjeni bio zatvorenih usana spoljašnjeg usnog otvora, moralo je doći i do povrede gornje usne spoljašnjeg usnog otvora. Ukoliko je povredjeni u momentu zadobijanja ove povrede bio otvorenih ustiju i sila djelovala na predio zuba direktno, onda nije moralo doći i do povrede gornje usne, to, dakle, znači ukoliko je povreda nastala u trenutku kada je oštećeni govorio ili htio nešto da kaže, prilikom nanošenja povrede prvog sjekutića zuba gornje vilice nije moralo doći i do povredjivanja spoljnih djelova gornje usne, ovo tim prije ukoliko je taj pomenuti zub već bio recimo kvaran ili tome slično. Sasvim je logično da je površina sile koja je dovela do preloma krunice pomenutog zuba, morala biti manjih dimenzija. Ukoliko bi bila ta sila veće površine, svakako bi moralo doći i do oštećenja drugih zuba gornje vilice okolnog mekog tkiva (desni) i  gornje usne spoljašnjeg usnog otvora, zato je mišljenja da je ova sila  morala biti manje površine pomenutog inteziteta i pomenutog pravca i smjera djelovanja, a orjentaciono dimenzija oko 2 cm površine. Teorijski je moguće da je navedena povreda mogla nastati udarom stisnutom pesnicom ili zamahnutom nogom, recimo ukoliko je počinilac djela povredjivanja na jednom od pristiju stisnute šake imao kakav predmet npr. prsten, burmu i slično, a što se tiče mogućnosti zadobijanja ovakve povrede zamahnutom nogom onda bi to moglo biti jedino ukoliko je noga bila obuvena u kakvu čvrstu obuću, sa dijelom obuće pov. oko 2  cm. </span>
</p>
<p class="p1"></p>
<p class="p1">
<span>Iz izvoda iz KE UP PJ Nikšić br….. od 20.11.2012.godine za optuženog E.G. utvrdjeno je da imenovani nije osudjivan.</span>
</p>
<p class="p1"></p>
<p class="p1">
<span>Iz izvoda iz KE UP PJ Bijelo Polje Ispostava Mojkovac br. ….od 21.11.2012.godine za optuženog M.D.a utvrdjeno je da imenovani nije osudjivan.</span>
</p>
<p class="p1"></p>
<p class="p1">
<span>Iz izvoda iz KE UP PJ Berane Ispostava Rožaje …br. ….od 23.11.2012.godine za optuženog K.Š.a utvrdjeno je da je imenovani osudjivan presudom Osnovnog suda u Baru  K.br…. od 16.11.2011 godine, osuđen po čl.166/1 u vezi čl.23 KZ, na 6 mjeseci zatvora uslovno na 1 (jednu) godinu.</span>
</p>
<p class="p1"></p>
<p class="p1">
<span>Iz nalaza i mišljenja neuropsihijatra dr Stanka Milića od 26.12.2012.godine proizilazi da je M.B. trpio bolove jakog intenziteta u periodu od dva dana, bolove srednjeg intenziteta u periodu od tri dana, a povremeno bolove blagog intenziteta u periodu od pet dana. Priložena medicinska dokumentacija ne upućuje na trpljenje bolova u kasnijem vremenskom periodu, te fizički bolovi osim ovog perioda nemaju trajan karakter. Kod vještačenja intenziteta i trajanja duševnih patnji, ako se prihvate okolnosti krivičnog djela kako ih navodi oštećeni M.B. u tom slučaju okolnosti ovog događaja su za oštećenog bile stresogene, sa subjektivnim doživljavanjem straha jakog intenziteta u kratkom vremenskom periodu. Subjektivno doživljavanje duševnih patnji M.B.a jakog intenziteta odnosi se na period od 3 dana, koji obuhvata period same traume i kontrolnih pregleda. Ovaj strah se vezuje i za eventualne posledice traume. U daljem periodu od sedam dana oštećeni je trpio duševne bolove srednjeg intenziteta u vidu simptoma akutne stresne reakcije, a blagog intenziteta u periodu od 14 dana. Duševne patnje oštećenog nemaju trajan karakter kao i posledice, a ne prilaže se ni medicinska dokumentacija liječenja kod psihijatra koja bi upućivala na suprotan stav.</span>
</p>
<p class="p1"></p>
<p class="p1">
<span>Iz izvoda iz KE UP PJ Podgorica, Ispostava Kolašin ….br. ….od 20.03.2013. godine za optuženog V.M. utvrdjeno je da imenovani nije osudjivan.</span>
</p>
<p class="p1"></p>
<p class="p1">
<span>Iz dopisa UP PJ Bar …br. ….od 27.02.2012.godine proizilazi da nijesu u mogućnosti dostaviti dnevni raspored rada za dan 11.01.2007. godine, tim prije jer je arhiva Područne jedinice Bar, koja se nalazi u podrumu zgrade u više navrata poplavljena zbog vremenskih nepogoda, te se sve evidencije iz traženog perioda nalaze u izrazito lošem stanju ili su u potpunosti uništene. Uvidom u arhivu nijesu mogli pronaći dnevni raspored rada koji je tražen, dok su evidencije radnih sati sačuvane i preko njih se može ustonoviti da su službenici V.M. bili radno angažovani pomenutog dana.</span>
</p>
<p class="p1"></p>
<p class="p1">
<span>Uvidom u dnevni raspored rada CB Bar za dan 10.01.2007.godine proizilazi da navedenog dana optuženi V.M., M.D. i K.Š. nijesu bili na dužnosti, tačnije da je tog dana bio njihov dan odmora, a da je E.G. bio na radu od 08,00 do 16,00 časova kao starješina.</span>
</p>
<p class="p1"></p>
<p class="p1">
<span>Uvidom u dnevni raspored rada CB Bar za dan 11.01.2007.godine proizilazi da su tog dana optuženi V.M., M.D. i K.Š. bili na radu kao pripadnici interventnog voda "Rumija 118" u periodu od 07,00 do 19,00 časova, a da je optuženi E.G. bio takođe na radu kao starješina u periodu od 08,00 do 16,00 časova.</span>
</p>
<p class="p1"></p>
<p class="p1">
<span>U dopuni nalaza i mišljenja datom na glavnom pretresu dana 20.06.2013.godine vještak neuropsihijatar dr. Stanko Milić je izjavio da u cjelosti ostaje pri nalazu i mišljenju koje je  prethodno dao, s tim što napominje što se tiče trajnosti fizičkih patnji i duševnih patnji u tom slučaju treba se posjedovati dodatna medicinska dokumentacija koju nije  imao. Kada su u pitanju fizičke povrede kao i intenzitet i trajanje duševnih patnji kod oštećenog u svom nalazu se decidno izjasnio i nema ništa da doda. Kod vještačenja pretrpljenih fizičkih bolova i duševnih bolova ukoliko se ne prilaže medicinska dokumentacija tada se vještači kako duševno zdrave osobe u prosjeku doživljavaju i trpe i psihičke i fizičke bolove. Postoji razlika kod osoba koje već imaju i prije predmetnog događaja su registrovani kao osobe sa psihičkim simptomima od blažih simptoma na nivou neurotskog reagovanja. Što se tiče bolova isto tako ovi bolovi zavise od strukture tkiva koje je oštećeno i težine povrede koja je zadobijena od individue, a što je imao u vidu kod oštećenog. Odgovarajući na pitanje da li je bilo neophodno da se obavi i da li je obavio razgovor sa oštećenim i njega pitao o jačini pretrpljenog bola jer je on taj kojeg je boljelo, naveo je da bi pitanje imalo smisla da je tvrdio da uslijed navedenih povreda okrivljeni nije trpio bolove jakog intenziteta, a kako je naveo i okrivljeni je trpio, a imao je u vidu povrede koje je zadobio i brojnost povrede sa druge strane, ne prilaže se kao što je napomenuo dodatna medicinska dokumentacija, koja bi upućivala na trajnost i posledice traume na psihičkom i fizičkom planu. Dakle, u konkretnom slučaju prilikom davanja svog nalaza i mišljenja nije prethodno obavio razgovor sa oštećenim. Naime, prilikom izrade nalaza i mišljenja je imao u vidu cjelokupne spise predmeta, izjavu oštećenog, medicinsku dokumentaciju. Trpljenje bola zavisi od oštećenja struktura koje su osjetljive na bol, a to se ne može povezati sa brojem površnih povreda, da je oštećeni pretrpio oštećenje jednog od nerava u području glave, a ima ih nekoliko koji izazivaju kod oštećenja bolove jakog intenziteta to bi se samo radilo o jednoj povredi o bolu jakog intenziteta i trajnosti kada se nekada ne može predvidjeti. Npr.kod oštećenja petog moždanog nerva-tri generus ili drugih kada samo pojedinačna povreda toga nerva prouzrokuje bolove jakog intenziteta koji mogu trajati godinama. Isto tako imao je u vidu težinu povrede koju je oštećeni pretrpio, a gdje nisu narušene i oštećene strukture koje su izrazito osjetljive na bol. Cijenio je i više povreda površinskog karaktera koje je oštećeni zadobio kao i vremenski period oporavka. Sudski medicinar kvalifikuje težinu tjelesne povrede, a kliničar u nalazima oštećenja tkiva daje kvalifikaciju koja se odnosi na trpljenje bola i težinu tjelesne povrede koja je uzrokovala oštećenja tkiva i procjenjuje da li je takvo tkivo podložno za trpljenje fizičkog bola. Niko od kliničara ne može negirati da oštećenje kože potkožnog tkiva sa krvnim podlivima koji su posledica traume ne uzrokuje bolove jakog intenziteta ali je vremenski period kod tjelesnih oštećenja lakog stepena kraći kao što je i naveo u  nalazu. Dakle, činjenica da je vještak medicinske struke konstatovao u svom nalazu i mišljenju da je oštećeni zadobio povrede lake prirode, te da u odnosu na mehanizam nanošenja se vještak izjasnio da su u pitanju dejstvo mehaničkog oruđa i oštećenje tkiva srednjeg i slabog intenziteta, kao i samo oštećenje na tkivima, nije od uticaja o jačini bola i trajanju bola koji bol je oštećeni doživio. Cijenio je subjektivno doživljavanje straha kako u stresogenoj situaciji osoba koja je izložena traumi doživljava strah. Smatra da su podaci koji su registrovani u sudskom spisu sa priloženom medicinskom dokumentacijom bili dovoljni da da nalaz koji se odnosi na trpljenje fizičkog bola i straha kod oštećenog</span><span class="s2">. </span><span>Dakle, u ovom slučaju smatra da nije neophodno da obavi razgovor sa oštećenim jer se ne  dostavlja medicinska dokumentacija koja bi upućivala na trajnost bilo psihičkih poremećaja ili fizičkog bola koji je nastao. Pitanje da li osoba koja je izuzetne fizičke sposobnosti isto doživljava bol u odnosu na osobu koja je starosti 50 godina i slabije fizičke građe je hipotetično pitanje, u konkretnom slučaju je  cijenio povrede koje je oštećeni te životne dobi i povrede koje je zadobio i trpio, znači to se odnosi na njegovu životnu dob. Dakle, u konkretnom slučaju je dao svoj nalaz na osnovu svih karakteristika oštećenog. U konkretnom slučaju imajući u vidu sve karakteristike na strani oštećenog kao i pod pretpostavkom da je oštećeni sportske atletske građe, ostaje pri svom nalazu i mišljenju, a to je da je oštećeni trpio fizički bol jakog intenziteta, ali u periodu od dva dana.  Nije prelazio kompetencije svoje struke a u svojoj praksi vještačenje intenziteta i trajnosti duševnih patnji ili fizičkog bola se obavlja i u okolnostima kada se traži od vještaka neuropsihijatra da se izjasni o istim, imajući u vidu kvalifikacije sudskog medicinara i tjelesna oštećenja koja su opisana od strane kliničkih ljekara. Dakle, subjektivni osjećaj se odnosi na prosječnu osobu kako doživljava strah u stresogenoj situaciji pa je od te premise i zasnovao svoj nalaz, a takođe, sve ove parametre imao je i kada je u pitanju fizički bol. Dakle, kada je u pitanju fizički bol  svoje mišljenje je temeljio na osnovu prosječnih fizičkih karakteristika osobe, ali u konrektnom slučaju je imao u vidu i oštećenja koja je oštećeni zadobio. Intenzitet bola se stepenuje na jak, srednji i blag, a trajnost prolazan ili trajnog karaktera bola. Prilikom izrade  nalaza i mišljenja imao je u vidu i citirao izvještaj sudskog medicinara koji se odnosi na jačinu zadobijenih udaraca i težinu svih povreda koje je oštećeni zadobio i nije  se upuštao u ocjenu težine nanošenja povrede sa predmetom, ali je naveo oštećenja koje je oštećeni zadobio prilikom traumatskog događaja, a to je  imao u vidu i prilikom ocjene intenziteta i trajanja fizičkog bola i trpljenja straha. Takođe, je imao u vidu podatke u sudskom spisu i iskaze koji su prezetovani u sudskom spisu i cjelokupnu medicinsku dokumentaciju. Nije  mu potrebna dodatna medicinska dokumentacija, ali ako se priloži naknadno je može cijeniti. </span>
</p>
<p class="p1"></p>
<p class="p1">
<span>Optužnicom je predloženo da se u dokaznom postupku sasluša u svojstvu svjedoka i Š.C.. Kako je sud u više navrata pokušao da obezbjedi prisustvo imenovane svjedokinje, medjutim, od Uprave policije je obavješten da Š.C. ima prebivalište u Francuskoj, te kako se ista nalazi sa prebivalištem na teritoriji druge države, to nije postojala mogućnost da se ista obezbjedi, pa je sud donio rješenje da se neće provoditi dokaz saslušanjem svjedoka Š.C.. Takodje je sud</span><span class="s3"> </span><span>donio rješenje da se u dopuni dokaznog postupka neće angažovati medicinski odbor pri Medicinskom fakultetu u Podgorici, a na predlog branilaca optuženih, jer se vještak neuropsihijatar u svom nalazu i mišljenju kao i pojašnjenju nalaza na glavnom pretresu na jasan, potpun i precizan način izjasnio kako o postojanju tako i o jačini pretrpljenog bola i patnji kod oštećenog M.B., pa je ocjenjeno da bi provođenje navedenog dokaza vodilo odugovlačenju krivičnog postupka, a ne bi imalo za rezultat drugačije utvrđenje činjeničnog stanja.</span>
</p>
<p class="p1"></p>
<p class="p1">
<span>Ocjenom izvedenih dokaza nesumnjivo je utvrđeno da su optuženi učinili krivično djelo koje im je stavljeno na teret. Optuženi su u svojim odbranama negirali da su izvršili krivično djelo. U toku postupka nesporno je utvrđeno da su se optuženi kritičnom prilikom nalazili na svom radnom mjestu i to optuženi V.M., M.D. i K.Š. kao pripadnici interventnog voda PJ Bar, a optuženi E.G. kao starješina PJ Bar, kao i da je oštećeni M.B. kritičnom prilikom bio priveden u Upravu policije PJ Bar, a nakon što mu je prethodno od optuženog M.D.a zatražena legitimacija dok se nalazio na šetalištu sa djevojkom. Optuženog su priveli nakon što su mu prethodno na ruke stavili sredstva za vezivanje. Naprijed navedeno ne spore ni optuženi, kao ni oštećeni. Međutim, optuženi u svojim odbranama u bitnom osporavaju da su kritičnom prilikom oštećenog mučili, odnosno da ga je bilo ko od njih udarao. Naprotiv, optuženi V.M., K.Š. i M.D. su u jednom dijelu svojih odbrana u bitnom na identičan način naveli da je oštećeni prilikom ulaska u službeno vozilo radi privođenja udario glavom o vrata vozila, kao i da se dok je ležao na podu vozila koji je tvrd trzao, opirao i udarao nogama prema njima, pri čemu je optuženi K.Š. izjavio i da je isti dok se nalazio na podu vozila između sjedišta koja su metalna prilikom trzanja mogao da se udari jer je razdaljina izmeđju sjedišta mala, te da mu je izgledalo kao da isti hoće sam da se povrijedi. Nadalje, optuženi E.G. je u svojoj odbrani osporavao da je kritičnom prilikom imao bilo kakav konflikt sa oštećenim i da ga je udarao, navodeći da na njegovom licu kritičnom prilikom nije primijetio bilo šta jer je događaj bio jako kratak, a da je oštećenog vidio tek u holu Uprave policije kada su ga kolege privele kojom prilikom ga je isti odgurnuo, a da se prethodno nalazio u svojoj kancelariji na spratu zgrade Uprave policije sa kolegama Š.H. i D.M.. Optuženi V.M., K.Š. i M.D. su u svojim odbranama na identičan način opisali kako radnje koje su oni preduzimali tako i radnje koje je preduzeo optuženi E.G. saglasno izjavljujući da je optuženi E.G. sišao u hol zgrade Uprave policije PJ Bar kada je čuo galamu, s tim što je optuženi M.D. izjavio i da E.G. uopšte nije bio na parkingu niti je ulazio u službeno vozilo. Sud nije prihvatio ovakve odbrane optuženih već ih je cijenio kao sračunate na izbjegavanje krivice. </span>
</p>
<p class="p1"></p>
<p class="p1">
<span>Naime, u postupku je nesumnjivo utvrđeno da su optuženi dana 11.01.2007.godine, ispred zgrade Uprave policije PJ Bar,  i u prostorijama zgrade Uprave policije PJ Bar u Baru, kao službena lica policajci interventne grupe UP PJ Bar u vršenju službe prema oštećenom M.B. primjenili sredstava prinude – fizičku silu, iako za to nije postojao nijedan razlog propisan čl. 30 Zakona o policiji, (SL br. 28/05), kojih odredabi su okrivljeni  bili dužni da se podržavaju u službi, i tako nanijeli veliki bol, teške tjelesne i duševne patnje oštećenom M.B., sa ciljem da ga nezakonito kazne i zastraše, na način nakon što su oštećenog lišili slobode i dok se nalazio u službenom vozilu koji je bilo prakirano ispred zgrade PJ Bar, u vozilo je ušao okrivljeni E.G. koji je oštećenog više puta udario stisnutom pesnicom u predjelu glave, a kojom prilikom je došlo do preloma prvog sekutića u gornjoj vilici sa desne strane, a zatim su ga okrivljeni V.M., K.Š. i Medinica D. više puta udarili stisnutim pesnicama u predjelu glave i tijela, da bi mu nakon što su ga uveli u zgradu UP PJ Bar stavili na ruke sredstva za vezivanje – lisice, a zatim ga je okrivljeni E.G. govoreći mu „Narkomanu, nije ti ovo Rožaje“ uhvatio rukom za kosu, udario glavom u zid, da bi ga nakon toga okrivljeni V. i M. više puta udarali pesnicama u predjelu glave i tijela, dok se nalazio u toaletu i hodniku UP PJ Bar, a kojom prilikom je oštećeni zadobio lake tjelesne povrede u vidu nagnječenja u predjelu čeonog djela glave veličine 4x3 cm, krvni podliv u tjemenom djelu glave sa desne strane veličine 1x5 cm, otok kože lijeve jagodične regije veličine 3x2 cm, oguljotine kože lijeve strane vrata i krvni podliv kože primjera 4x7 cm, krvni podliv kože desne strane grudnog koša u predjelu ispod pazušne jame veličine 3x3, 2x3 i 4x2 cm, krvni podliv kože ispod jagodične lopatice veličine3x3,5 cm, oguljotinu kože podlaktice desne ruke veličine 1x2 cm, oguljotinu kože lijevog lakta 0,5x0,5cm i oguljotinu kože lijeve strane nadkoljenice 10 x 1 cm. </span>
</p>
<p class="p1"></p>
<p class="p1">
<span>Navedeno činjenično stanje utvrđeno je iz iskaza svjedoka oštećenog M.B., kao i iz medicinske dokumentacije, te nalaza i mišljenja sudskih vještaka medicinske struke dr Budimira Borovinića i neuropsihijatra dr Stanka Milića. Svjedok oštećeni M.B. je u svom iskazu u prethodnom postupku do detalja opisao događaj koji je prethodio njegovom privođenju u prostorije Uprave policije PJ Bar, kao i ponašanje optuženih kritičnom prilikom. Naime, u bitnom je izjavio da je kritičnom prilikom nakon što je legitimisan na šetalištu dok se nalazio u društvu djevojke, priveden u zgradu Uprave policije Bar službenim vozilom, da je kada su došli u dvorište u vozilo ušao jedan čovjek u civilu koji je nosio bijeli džemper koji ga je povukao za ruku i pitao ga šta će on tu a zatim ga udario stisnutom pesnicom u predjelu vilice, nosa i čela, kada su počeli da ga udaraju i policajci koji su ga priveli i to pesnicama po glavi i tijelu. Naveo je i da ga je kada su ga izveli iz vozila i uveli u zgradu Uprave policije čovjek koji je imao bijeli džemper je naredio da mu na ruke stave lisice, nakon čega ga je uhvatio za kosu i to za potiljačni dio glave i dva puta udario njegovom glavom  o zid, nakon čega su ga ubacili u toalet i svi policajci i čovjek u bijelom džemperu su počeli da ga udaraju pesnicama i nogama, a prišao mu je i jedan čovjek u civilu kojeg je tad prvi put vidio koji ga je uhvatio za grlo i zatim udario dva puta šakom u potiljačnom dijelu, nakon čega mu je prišao i čovjek u bijelom džemperu i uputio mu riječi "Narkomanu, nije ti ovo Rožaje" i udario ga je pesnicom u predjelu glave, nakon čega je izgubi svijest. Oštećeni je naveo i da su ga dva policijaca za koje zna da su iz Mojkovca nakon što je vraćen iz Doma zdravlja udarali u hodniku, a da su se u hodniku nalazila tri policajca iz interventnog voda, i to na način što ga je prvo jedan policajac udario pesnicom u grudi, a zatim su ga ti policajci udarali po leđima sa obije strane, a udaran je i u predjelu lijevog oka. Oštećeni je decidno naveo da je čuo da je čovjek u bijelom džemperu E.. Na glavnom pretresu oštećeni je izmijenio svoj iskaz u pogledu određenih činjenica i to na način što je naveo da je prije nego što su policajci počeli da ga tuku u vozilu V.M. prethodno izašao iz kombija, tako da ne može potvrditi da ga je isti tukao u kombiju, kao i da je u WC-u osim krupnog čovjeka i inspektora čije ime ne zna, vidio i K.Š.a i M.D., ali da se ne sjeća da je vidio i V.a, pritom navodeći da ga je čovjek u civilu za vrat uhvatio u hodniku, kao i da je čovjek u bijelom džemperu njegovom glavom o zid udarao u hodniku, a ne u toaletu kako je naveo u prethodnom postupku. Takođe je na glavnom pretresu naveo da su se kada je vraćen iz Doma zdravlja u hodniku Uprave policije nalazila dva policajca, ali da to nisu bili optuženi, te da ga je jedan od njih udario pesnicom u predjelu grudi i više puta u predjelu leđa, dok nije naišao neki inspektor, nakon čega su ta dva lica nastavila da ga udaraju, odnosno misli da su nastavili da ga udaraju, ali nije mogao to da potvrdi, navodeći da se ne sjeća tačno. Nadalje, takodje na glavnom pretresu nije sa sigurnošću mogao da potvrdi da je taj krupni čovjek koji je nosio bijeli džemper  upravo optuženi E.G..  Razlike u kazivanju oštećeni je objasnio protekom vremena. Sud je prihvatio iskaz oštećenog dat u prethodnom postupku, obzirom da je isti iskaz dao neposredno nakon događaja kada mu je sjećanje bilo svježije i kada je mogao svjedočiti o svim detaljima događaja. I pored navedenih razlika u iskazima svjedoka oštećenog datim u prethodnom postupku i na glavnom pretresu, sud nije našao da je oštećeni svojim iskazom datim na glavnom pretresu</span><span class="s4"> </span><span>pokušao da oteža krivično pravni položaj optuženih ili da događaj predstavi namjerno drugačije nego na način na koji se dogodio. Naprotiv, navedene razlike po nalaženju ovog suda ne opovrgavaju kredibilitet iskaza oštećenog, obzirom na činjenicu da je između iskaza oštećenog datog u prethodnom postupku i na glavnom pretresu proteklo više od tri godine, pa je logično da se isti uslijed protoka vremena ne može sjetiti svih detalja događaja. Po nalaženju suda postoji realna mogućnost da oštećeni zbog konkretnih okolnosti pod kojima sa događaj odigrao nije mogao upamtiti svaki detalj, niti obratiti u svakom momentu pažnju na aktere događaja, tačnije konkretno na optužene, obzirom da je dok se nalazio u holu Uprave polcije bilo prisutno još policajaca, ovo posebno iz razloga što je oštećeni prije predmetnog događaja, kako je naveo, znao samo optuženog K.Š. da ostale optužene nije znao, te da je isti kritičnom prilikom zadobio više udaraca od kojih je u jednom trenutku izgubio i svijest. </span>
</p>
<p class="p1"></p>
<p class="p1">
<span>Nadalje, iz medicinske dokumentacije u vidu ljekarskih izvještaja i nalaza i mišljenja vještaka dr Budimira Borovinića, kako osnovnog tako i dopunskog, nesumnjivo je utvrdjeno da je oštećeni kritičnom prilikom zadobio lake tjelesne povrede i to u vidu nagnječenja u predjelu čeonog djela glave veličine 4x3 cm, krvni podliv u tjemenom djelu glave sa desne strane veličine 1x5 cm, otok kože lijeve jagodične regije veličine 3x2 cm, oguljotine kože lijeve strane vrata i krvni podliv kože primjera 4x7 cm, krvni podliv kože desne strane grudnog koša u predjelu ispod pazušne jame veličine 3x3, 2x3 i 4x2 cm, krvni podliv kože ispod jagodične lopatice veličine 3x3,5 cm, oguljotinu kože podlaktice desne ruke veličine 1x2 cm, oguljotinu kože lijevog lakta 0,5x0,5cm i oguljotinu kože lijeve strane nadkoljenice 10 x 1 cm. Nalaz i mišljenje vještaka sud je prihvatio cijeneći ga kao istinit i stručan, izrađen u skladu s pravilima nauke i struke. U nalazu i mišljenju vještak je precizno opisao vrstu povreda koje su konstatovane kod oštećenog, kao i mehanizam njihovog nastanka i njihovu kvalifikaciju, kako pojedinačno tako i u ukupnom djelovanju, kvalifikujući ih kao laku tjelesnu povredu. Vještak je mišljenja da su povreda glave u vidu nagnječne rane kože čeonog predjela, krvni podliv kože tjemenog dijela, otok kože jagodičnog predjela ličnog djela glave i djelimičan prelom krunice prvog sekutića zuba gornje vilice sa desne strane nastali djelovanjem zamahnute tupo-tvrde sile ravne površine slabijeg inteziteta djelovanja koja je sila djelovala na glavu povrijedjenog u najmanje četri puta, od kojih na lični dio glave tri puta i na kosmati dio glave jedan put, dovodeći do nagnječine kože pomenutih predjela glave i oštećenja krvnih sudova kože, te nastajanja krvnih podliva kože i otoka kože na pomenutim predjelima glave, a u kratkom intervalu jedno za drugom. Povreda u vidu djelimičnog preloma krunice prvog sekutića zuba desne strane gornje vilice nastala je takodje djelovanjem zamahnute tupo-tvrde sile ravne površine slabijeg ili srednjeg inteziteta djelovanja na lični dio glave povrijedjenog. Pritom se prema mišljenju vještaka može uzeti u obzir da su ove povrede nastale djelovanjem zamahnute stisnute pesnice, zamahnute noge i slično, stim što je povreda u predjelu čeonog dijela glave mogla nastati i udarom pomenutim predjelom glave o tvrdu i ravnu podlogu kao što je zid i slično. Prilikom djelovanja sile posebno na predio spoljašnjeg usnog otvora moglo je doći do isticanja manje količine krvnog sadržaja na koži iza desne ušne školjke. Povreda vrata u vidu oguljotine kože lijeve strane vrata nastala je povlačenjem čvrstim oštrim predmetom plitkog profila po koži pomenute strane vrata dovodeći do oštećenja površinskog sloja kože vrata dok su dublje strukture vrata ostale nepovrijedjene. Ova je povreda mogla nastati djelovanjem šake po koži pomenutog predjela vrata povrijedjenog. Povreda grudnog koša u vidu krvnog podliva kože desne strane ispod predjela pazuha i u predjelu leđa izmedju lopatičnih regija nastale su djelovanjem zamahnute tupo-tvrde sile ravne površine slabijeg inteziteta djelovanja koja je sila djelovala u dva navrata, jedanput od pozadi i drugi put sa desne strane na grudni koš povrijeđenog, dovodeći do oštećenja sitnih krvnih sudova kože i nastajanja krvnih podliva kože i mogla je nastati djelovanjem zamahnute pesnice, noge i slično, dok su dublje strukture grudnog koša povrijedjenog ostale nepovrijedjene. Povreda desne ruke u vidu krvnog podliva nadlaktice i oguljotine kože podlaktice ove ruke nastale su na sličan način odnosno djelovanjem zamahnute tupo-tvrde sile ravne površine dijelom povlačenjem po koži podlaktice i dovodeći do oštećenja sitnih krvnih sudova kože nadlaktice i nastajanja krvnog podliva kože nadlaktice i oštećenja površinskog sloja kože podlaktice, dok su dublje strukture desne ruke ostale nepovrijedjene. Ove su povrede mogle nastati djelovanjem zamahnute pesnice, noge i slično, ali i povlačenjem ili hvatanjem povrijedjenog za desnu ruku. Povreda lakta lijeve ruke nastala je prilikom pada ili udara lakatnim dijelom lijeve ruke o ili na tvrdu i ravnu podlogu, a kao što je na primjer zid, pod i slično, dovodeći do oštećenja površinskog sloja kože lakta dok su dublje strukture ostale nepovrijedjene. Povreda natkoljenice desne noge nastala je djelovanjem zamahnute tupo-tvrde sile ravne površine slabijeg inteziteta djelovanja i duguljastog profila, a mogla je nastati i tangencionalnim djelovanjem sila na zadnju stranu natkoljenice desne noge u momentu kada je povrijedjeni zadnjom stranom natkoljenice desne noge bio okrenut ka toj sili. Osim oštećenja provršinskog sloja kože dublje strukture natkoljenice ostale su nepovrijedjenje. I ova je povreda mogla nastati djelovanjem zamahnute noge i slično. Sve su ove povrede nastale kratko vrijeme jedna za drugom i oštećeni je ukupno zadobio deset povreda. Vještak je takođe posebno pojasnio mehanizam nastanka povrede u vidu preloma prvog skutića u gornjoj vilici sa desne strane navodeći da je ova povreda mogla nastati djelovanjem sile srednjeg inteziteta djelovanja, na predio spoljašnjeg otvora ustiju i više odozgo ka nadolje na lični dio glave, stim što prilikom nastanka ove povrede i ukoliko je povredjeni bio zatvorenih usana spoljašnjeg usnog otvora, moralo je doći i do povrede gornje usne spoljašnjeg usnog otvora. Ukoliko je povredjeni u momentu zadobijanja ove povrede bio otvorenih ustiju i sila djelovala na predio zuba direktno, onda nije moralo doći i do povrede gornje usne, to, znači ukoliko je povreda nastala u trenutku kada je oštećeni govorio ili htio nešto da kaže, prilikom nanošenja povrede prvog sjekutića zuba gornje vilice nije moralo doći i do povredjivanja spoljnih djelova gornje usne, ovo tim prije ukoliko je taj pomenuti zub već bio kvaran ili tome slično. Površina sile koja je dovela do preloma krunice pomenutog zuba, morala je biti manjih dimenzija i to orjentaciono površine oko 2 cm, jer bi u protivnom da je sila bila veće površine moralo doći i do oštećenja drugih zuba gornje vilice okolnog mekog tkiva (desni) i gornje usne spoljašnjeg usnog otvora. Teorijski je moguće da je navedena povreda mogla nastati udarom stisnutom pesnicom ili zamahnutom nogom, ukoliko je počinilac djela povredjivanja na jednom od pristiju stisnute šake imao kakav predmet npr. prsten, burmu i slično, a što se tiče mogućnosti zadobijanja ovakve povrede zamahnutom nogom onda bi to moglo biti jedino ukoliko je noga bila obuvena u kakvu čvrstu obuću, sa dijelom obuće površine oko 2  cm. Dakle, kada se iskaz oštećenog M.B. u dijelu u kojem je opisao način i lokacije zadobijanja udaraca, dovede u vezu sa vrstom povreda i opisanim mehanizmom nastanka povreda koje je naveo sudski vještak medicinske struke dr Budimir Borovinić, može se izvesti nesumnjiv zaključak da je oštećeni zadobio povrede upravo na način kako je to opisao u svom iskazu, obzirom da je naveo da je zadobijao udarce i pesnicama i nogama kao i da je udarano njegovom glavom o zid, koji predstavlja tvrdu i ravnu podlogu. Imajući u vidu navedeno, sud je mišljenja da su upravo optuženi V.M., K.Š., M.D. I E.G. oštećenom M.B. nanijeli  bliže opisane povrede u izreci presude, upravo na način kako je to I predstavljeno u izreci presude, bez obzira što  oštećeni na glavnom pretresu nije sa sigurnošću mogao prepoznati optuženog E.a kao lice koje je kritične prilike nosilo bijeli džemper I koji mu je zadavao udarce.</span>
</p>
<p class="p1"></p>
<p class="p1">
<span>Sud nije prihvatio iskaze svjedoka Š.H. i D.M.., koji su u bitnom na identičan način naveli da su se kritičnom prilikom nalazili u kancelariji sa optuženim E.G., te da su sišli u hol Uprave policije kada su čuli galamu, pri čemu je E. prvi sišao. Naveli su da su kada su sišli vidjeli kako je oštećeni odgurnuo E.a, da je oštećeni vikao, ali su se oni udaljilili nakon što je E. rekao da oštećenom vrate lisice na ruke. Pritom je svjedok D.M. naveo i da kritičnom prilikom kada je došao u hol nije vidio da je oštećeni M.B. povrijeđen. Kada se ovakvi iskazi svjedoka dovedu u vezu sa iskazom svjedoka oštećenog M.B. i nalazom i mišljenjem sudskog vještaka medicinske struke dr Budimira Borovinića, iz kojeg je nesumnjivo utvrđeno da je oštećeni zadobio višestruke povrede, po ocjeni suda iskazi svjedoka su neistiniti i sračunati da pomognu optuženima da izbjegnu krivicu, jer i ukoliko su svjedoci kako su naveli napustili hol zgrade Uprave policije nakon ponovnog stavljanja lisica oštećenom, morali su kod istog uočiti povrede, obzirom da je isti već prethodno dok se nalazio u službenom vozilu zadobio više udaraca od optuženih. </span>
</p>
<p class="p1"></p>
<p class="p1">
<span>Prilikom utvrđivanja inteziteta bola i patnji koje je oštećeni pretrpio kritičnom prilikom, sud je prihvatio nalaz i mišljenje sudskog vještaka medicinske struke neuropsihijatra dr Stanka Milića, cijeneći ga kao jasan i stručan. Vještak je mišljenja da je oštećeni M.B. trpio bolove jakog intenziteta u periodu od dva dana, bolove srednjeg intenziteta u periodu od tri dana, a povremeno bolove blagog intenziteta u periodu od pet dana, s tim da fizički bolovi osim ovog perioda nemaju trajan karakter. Kod vještačenja intenziteta i trajanja duševnih patnji, ako se prihvate okolnosti krivičnog djela kako ih navodi oštećeni M.B. u tom slučaju okolnosti ovog događaja su za oštećenog bile stresogene, sa subjektivnim doživljavanjem straha jakog intenziteta u kratkom vremenskom periodu. Subjektivno doživljavanje duševnih patnji M.B. jakog intenziteta odnosi se na period od 3 dana, koji obuhvata period same traume i kontrolnih pregleda. Ovaj strah se vezuje i za eventualne posledice traume. U daljem periodu od sedam dana oštećeni je trpio duševne bolove srednjeg intenziteta u vidu simptoma akutne stresne reakcije, a blagog intenziteta u periodu od 14 dana. Duševne patnje oštećenog nemaju trajan karakter kao i posledice. Kada je u pitanju fizički bol vještak je naveo da je svoje mišljenje temeljio na osnovu prodječnih fizičkih karakteristika osobe, ali je u konkretnom slučaju imao u vidu i oštećenja koje je oštećeni zadobio. Naveo je i da trpljenje bola zavisi od oštećenja struktura koje su osjetljive na bol, te da se vještačenje u konkretnom slučaju radi u odnosu na to kako duševno zdrave osobe u prosjeku trpe i psihičke i fizičke bolove. Bitan elemenat predmetnog krivičnog djela je pretrpljeni bol odnosno patnja određenog inteziteta, koje zakon definiše kao veliki bol i tešku patnju, a čije postojanje i intezitet se ne mogu cijeniti prema subjektivnom doživaljuju oštećenog. Vještak je takodje pojasnio na glavnom pretresu  da  je mišljenja da u konkretnom slučaju nije neophodno da prethodno obavi razgovor sa oštećenim, jer ne postoji medicinska dokumentacija koja bi upućivala na trajnost bilo psihičkih poremećaja ili fizičkog bola koji je nastao, a kada je u pitanju fizički bol svoje mišljenje je temeljio  uvidom u cjelokupne spise predmeta, medicinsku dokumentaciju koja postoji u spisima, kao i na osnovu same izjave oštećenog. Dakle, imajući u vidu nalaz i mišljenje vještaka neuropsihijatra dr Stanka Milića, sud izvodi jasan zaključak da je oštećeni kritičnom prilikom zadobivši navedene povrede, kvalifikovane u svom zbiru kao laka tjelesna povreda, pretrpio fizičke i duševne bolove navedenog inteziteta, tačnije da je pretrpio teški bol i teške tjelesne i duševne patnje. Takodje je u toku postupka nesporno utvrdjeno da su se optuženi nalazili na svom radnom mjestu kao službena lica i vršili službene radnje, zbog čega su se po ocjeni suda u radnjama optuženih stekli svi objektivni elemetni krivičnog djela mučenje iz čl. 167. st. 2. u vezi st. 1. Krivičnog zakonika.</span>
</p>
<p class="p1"></p>
<p class="p6">
<span>Optuženi su krivično djelo  izvršili sa direktnim umišljajem, jer su bili svjesni svoga djela i htjeli su njegovo izvršenje. Optuženi su krivično djelo izvršili primjenjujući sredstava prinude – fizičku silu, iako za to nije postojao nijedan razlog propisan čl. 30 Zakona o policiji ( Sl list br. 28/05) kojih odredbi su optuženi bili dužni da se pridržavaju u službi ,a kojim članom je propisano da sredstava prinude, u smislu ovog zakona: fizička  snaga,  palica, sredstava za vezivanje lica I dr., se mogu upotrebiti radi: 1) sprečavanje bjekstva lica lišenog slobode ili zatečenog u izvršenju krivičnog djela za koje se goni po službenoj dužnosti, 2) savladavanja otpora lica koja narušava javni red I mir ili koje treba dovesti ili lišiti slobode u zakonom utvrdjenim slučajevima, 3) odbijanja napada od sebe, drugog lica ili objekta koje se obezbjedjuje. Dakle, optuženi su primjenjujući fizičku silu prema oštećenom , a na način bliže opisan u izreci presude, istom tako nanjeli veliki bol i teške tjelesne i duševne patnje oštećenom M.B., sa ciljem da oštećenog nezakonito kazne i zastraše, obzirom da je nesporno utvrđeno da su i prethodnog dana ovlašćeni policijski službenici oštećenog kontrolisali, te da optuženi nijesu sporili da su legitimisali oštećenog samo iz razloga jer je  isti bezbjedonosno interesantno lice, te da je kada su dana 11.01.2007.godine priveli oštećenog ispred zgrade Uprave policije, isti na rukama imao sredstva za vezivanje – lisice. </span>
</p>
<p class="p1">
<span>Optuženi su kao saizvršioci izvršili krivično djelo koje im je stavljeno na teret, jer su učestvovanjem u radnji izvršenja zajednički izvršili krivično djelo, a pri tome je kod optuženih postojala svijest o njihovom zajedničkom djelu, odnosno krivično djelo je izraz njihove zajedničke volje. </span>
</p>
<p class="p1"></p>
<p class="p1">
<span>Odlučujući se za krivičnu sankciju prema optuženima sud je cijenio sve olakšavajuće i otežavajuće okolnosti iz čl. 42 Krivičnog zakonika. Od olakšava​jućih okolnosti na strani optuženih cijenio je njihove lične i porodične prilike jer su svi optuženi porodični ljudi, tačnije oženjeni su i imaju djecu, a na strani optuženih E.G.a, V.M. i M.D.a i njihovu raniju neosuđivanost. Od otežavajućih okolnosti na strani optuženog K.Š.a sud je cijenio njegovu raniju osuđivanost. Otežavajućih okolnosti na strani optuženih E.G.a, V.M. i M.D.a nije bilo. Imajući u vidu navedene olakšavajuće okolnosti, a u nedostatku otežavajućih okolnosti na strani optuženih E.G.a, M.D.a i V.M., I pored ranije osudjivanosti optuženog K.Š., obzirom da je otac petoro djece</span><span class="s5">, </span><span>te činjenicu da  u slučaju efektivne kazne optuženi ne bi radio  i na taj način bi ugrozio egzistenciju brojne porodice, sud je optuženima E.G.u, M.D.u, V.M. I K.Š.u izrekao uslovne osude kojima im je utvrdio kazne zatvora u trajanju od po jedne godine i istovremeno odredio da se kazna neče izvršti ukoliko optuženi u roku od dvije godine ne izvrše novo krivično djelo. Ocijenjeno je da prema optuženima nije potrebno izricanje efektivne kazne zatvora, već da će se izricanjem uslovne osude prema optuženima u potpunosti postići svrha izricanja uslovne osude i na taj način dovoljno uticati da ubuduće ne vrši krivična djela.</span>
</p>
<p class="p1"></p>
<p class="p1">
<span>Sud je cijenio i ostale provedene dokaze, ali je kod prethodno utvrđenog činjeničnog stanja našao da isti nijesu od značaja za drugačije presuđenje u ovoj krivičnoj stvari. </span>
</p>
<p class="p1"></p>
<p class="p1">
<span>Obzirom da oštećeni M.B. nije postavio imovinsko pravni zahtjev, to sud o istom nije ni odlučivao. </span>
</p>
<p class="p1"></p>
<p class="p1">
<span>Odluka o troškovima zasniva se odredbi čl. 229. ZKP-a. Dosuđeni iznos se odnosi na troškove vještačenja po vještaku medicinske struke dr Budimira Borovinića u iznosu od 181,50 eura, troškove vještačenja po vještaku medicinske struke neuropsihijatru dr Stanku Miliću u iznosu od 99,00 eura, kao i na troškove rada suda koji su prema trajanju, složenosti krivičnog postupka i imovinskim prilikama optuženih.</span>
</p>
<p class="p1"></p>
<p class="p1">
<span>Na osnovu izloženog odlučeno je kao u izreci presude.</span>
</p>
<p class="p1"></p>
<p class="p4">
<span>OSNOVNI SUD U BARU</span>
</p>
<p class="p4">
<span>Dana 27.06.2013. godine</span>
</p>
<p class="p4"></p>
<p class="p4"></p>
<p class="p1">
<span>Zapisničar, 				                                                                        SUDIJA </span>
</p>
<p class="p1">
<span>Ivanka Bajčeta					                                       Ljiljana Joković s.r.</span>
</p>
<p class="p1"></p>
<p class="p1"></p>
<p class="p1"></p>
<p class="p1">
<span>PRAVNA POUKA: Protiv ove presude </span>
</p>
<p class="p1">
<span>može se izjaviti žalba Višem sudu u Podgorici </span>
</p>
<p class="p1">
<span>u roku od 15 dana od dana </span>
</p>
<p class="p1">
<span>prijema pismenog otpravka, </span>
</p>
<p class="p1">
<span>preko ovog suda u dva primjerka.</span>
</p>
<p class="p1"></p>
<p class="p7"></p>
<p class="p7"></p>


</body>