<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.p1{text-align:end;hyphenate:auto;font-family:Arial;font-size:12pt;}
.p2{text-align:center;hyphenate:auto;font-family:Arial;font-size:12pt;}
.p3{text-align:justify;hyphenate:auto;font-family:Arial;font-size:12pt;}
.p4{text-align:justify;hyphenate:auto;font-family:Times New Roman;font-size:12pt;}
.p5{text-align:start;hyphenate:auto;font-family:Arial;font-size:12pt;}
.p6{text-indent:0.5in;text-align:justify;hyphenate:auto;font-family:Arial;font-size:12pt;}
.p7{text-align:justify;hyphenate:auto;font-family:Times New Roman;font-size:14pt;}
.p8{text-align:start;hyphenate:auto;font-family:Times New Roman;font-size:12pt;}
.s1{font-family:Arial;}
.s2{font-weight:bold;}
.s3{font-family:Arial;font-size:12pt;}
</style>
<meta content="dragan.mrdak" name="author">
</head>
<body class="b1 b2">
<p class="p1">
<span>K. br. 500/11</span>
</p>
<p class="p2">
<!--Image link to '0.jpg' can be here-->
</p>
<p class="p2"></p>
<p class="p2">
<span>U IME CRNE GORE</span>
</p>
<p class="p3"></p>
<p class="p3"></p>
<p class="p4">
<span>	</span><span class="s1">Osnovni sud u Bijelom Polju, prvostepeni krivični sud, sudija poj pojedinac Dragan Mrdak, uz učešće nameštenika suda Koviljke Lješnjak, kao zapisničara, u krivičnom predmetu protiv okrivljenih P.E.a i P.I.a, oba iz Bijelog Polja, zbog za okrivljenog P.E.a krivičnih djela nedozvoljeno držanje oružja iz čl. 403 st. 1 Krivičnog zakonika, u sticaju sa krivičnim djelom ugrožavanje sigurnosti iz čl. 168 st. 1 Krivičnog zakonika, i krivičnim djelom izazivanje opšte opasnosti iz čl. 327 st. 3 u vezi st. 1 Krivičnog zakonika, te krivičnog djela napad na službeno lice u vršenju službene dužnosti iz čl. 376 st. 3 u vezi st. 1 i 2 Krivičnog zakonika, a za okrivljenog P.I.a, zbog krivičnog djela teška tjelesna povreda, iz čl. 151 st. 1 Krivičnog zakonika, rješavajući po optužnici Osnovnog državnog tužilaštva u Bijelom Polju, Kt. br. 1/2011-2 i Kt. br. 436/11-2 od 19. 12. 2011. godine, nakon održanog usmenog glavnog i javnog pretresa, u prisustvu zamjenice u ODT-u Šćepanović Vesne,  okrivljenog P.E.a i njegovog branioca A.V..a, i okrivljenog P.I.a, a u odsustvu oštećenih Č.M.a, M.S.a, Č.S.a, M.A.a, M.M.a, G.E.a i M.K.a, Č.S.a i N.S.., dana 27. 03. 2012. godine, donio je i javno objavio</span>
</p>
<p class="p3"></p>
<p class="p3"></p>
<p class="p2">
<span>P R E S U D U</span>
</p>
<p class="p3"></p>
<p class="p3">
<span>	Okrivljeni:</span>
</p>
<p class="p3"></p>
<p class="p3">
<span>	- P.E., ..., od oca M.,i majke U., rođene S., rođen .... godine u Bijelom Polju, sa prebivalištem u mjestu rođenja, naselje B.a, državljanin CG, nezaposlen, neoženjen, pismen, sa završenom srednjom školom, lošeg imovnog stanja, neosuđivan, u pritvoru boravio od 15. 10. 2011. do 15. 11. 2011. godine,</span>
</p>
<p class="p3"></p>
<p class="p3">
<span>	-P.I., JMBG,., od oca R., majke S., rođene Lj., rođen ... godine u Bijelom Polju, sa prebivalištem u naselju B.a, opština Bijelo Polje, državljanin CG, nezaposlen, neoženjen, pismen, sa završenom srednjom školom, lošeg imovnog stanja, neosuđivan, </span>
</p>
<p class="p3"></p>
<p class="p3"></p>
<p class="p2">
<span>K r i v i     s u</span>
</p>
<p class="p3"></p>
<p class="p5">
<span>	Što su, i to:</span>
</p>
<p class="p5"></p>
<p class="p5">
<span>	okrivljeni P.E.,</span>
</p>
<p class="p3">
<span>	- dana 15. 10. 2011. godine, oko 20,40 h, u naselju B.a, opština Bijelo Polje, u kafani vlasništvo Č.S.a, u kojoj se nalazilo više lica, neovlašćeno nosio na javnom mjestu, protivno čl. 11 Zakona o oružju ("Sl. List RCG" br. 49/04; br. 49/08; 73/10; 20/11 i 40/11), vatreno oružje - pištolj nepoznate marke i kalibra 6,35 mm, da bi nakon kraće prepirke sa oštećenim M.J., za stolom za kojim je sjedio ugrozio sigurnost istog prijetnjom da će napasti na njegov život ili tijelo, na način što je izvadio iz desnog džepa pištolj, repertirao ga i podigao u pravcu oštećenog, govoreći mu '' nema tu više izvini'' u čemu ga je spriječio oštećeni M.J.tako što ga je uhvatio za ruke i gurnuo ih prema dolje,</span><span class="s2"> </span><span>a zatim su</span><span class="s2">  </span><span>do njih prišli prisutni gosti prvo M.S. koji je M.a odvojio od okrivljenog a potom između ostalih M.M.i Č.S. što je oštećeni M. iskoristio i udaljavao se od stola kada je došlo do ispaljivanja jednog projektila u patos, na koji način je opšteopasnim sredstvom okrivljeni izazvao opasnost za život i tijelo prisutnih gostiju u kafani i to oštećenih: Č.M.a, M.S.a, Č.S.a, M.A.a, M.M.a, G.E.a i M.K.a,</span>
</p>
<p class="p3"></p>
<p class="p3">
<span>	- čime je izvršio krivično djelo nedozvoljeno držanje oružja iz čl. 403 st. 1 Krivičnog zakonika, u sticaju sa krivičnim djelom ugrožavanje sigurnosti iz čl. 168 st. 1 Krivičnog zakonika u odnosu na oštećenog M. J.a, i krivičnim djelom izazivanje opšte opasnosti iz čl. 327 st. 3 u vezi st. 1 Krivičnog zakonika u odnosu na oštećene Č.M.a, M.S.a, Č.S.a, M.A.a, M.M.a, G.E.a i M.K.a.</span>
</p>
<p class="p3"></p>
<p class="p3">
<span>	I što je:</span>
</p>
<p class="p3"></p>
<p class="p3">
<span>	- dana 15. 10. 2011. godine, oko 21,30 h, u naselju B.a, opština Bijelo Polje, ispred kafane vlasništvo Č.S.a, napao službeno lice u vršenju službene dužnosti - poslova javne bezbjednosti, ovlašćenog policijskog službenika N.S., na način što je, kada je od strane patrole policije PJ Bijelo Polje upozoren da odloži metalnu štanglu koju je držao u ruci, istom udario oštećenog N.S. u predjelu lijevog ramena, kojom prilikom mu je nanio lake tjelesne povrede u vidu otoka lijevog ramena i trakaste oguljotine kože dužine oko 7 cm i širine oko 3 cm, </span>
</p>
<p class="p3"></p>
<p class="p3">
<span>	- čime je izvršio krivično djelo napad na službeno lice u vršenju službene dužnosti iz čl. 376 st. 3 u vezi st. 1 i 2 Krivičnog zakonika.</span>
</p>
<p class="p3"></p>
<p class="p3">
<span>	Okrivljeni P.I.,</span>
</p>
<p class="p3"></p>
<p class="p3">
<span>	-u isto vrijeme i na istom mjestu kao u tački 1 dispozitiva presude, jedina tjelesno povrijedio oštećenog Č.S.a, na način što ga je pesnicom udario u predjelu nosa, kojom prilikom je oštećeni zadobio povrede u vidu preloma nosnih kostiju sa dislokacijom,</span>
</p>
<p class="p3"></p>
<p class="p3">
<span>	- čime je izvršio krivično djelo teška tjelesna povreda iz čl. 151 st. 1 Krivičnog zakonika,</span>
</p>
<p class="p3">
<span> </span>
</p>
<p class="p6">
<span>- pa sud primjenom citiranih zakonskih propisa i čl. 2, 4, 5, 13, 15, 32, 36, 42, 45 i 46 Krivičnog zakonika, i čl. 226, 229, 239 i 374 Zakonika o krivičnom postupku (Zkp-a), za oba okrivljena, a za okrivljenog P.E.a, primjenom i čl. 48</span><span class="s2"> </span><span>i 51  Krivičnog zakonika (Kz-a), okrivljenom P.E.u  u t v r đ u j e:</span>
</p>
<p class="p6"></p>
<p class="p6">
<span>- za krivično djelo nedozvoljeno držanje oružja iz čl. 403 st. 1 Kz-a - kaznu zatvora od 4 (četiri) mjeseca,</span>
</p>
<p class="p6"></p>
<p class="p6">
<span>- za krivično djelo ugrožavanje sigurnosti iz čl. 168 st. 1 Kz-a, izvršeno na štetu oštećenog M. J.a, - kaznu zatvora od 30 (trideset) dana,</span>
</p>
<p class="p6"></p>
<p class="p3">
<span>	- za krivično djelo izazivanje opšte opasnosti iz čl. 327 st. 3 u vezi st. 1 Kz-a, izvršeno na štetu oštećenih Č.M.a, M.S.a, Č.S.a, M.A.a, M.M.a, G.E.a i M.K.a, - kaznu zatvora od 8 (osam) mjeseci,</span>
</p>
<p class="p3"></p>
<p class="p4">
<span>	</span><span class="s1">- za krivično djelo napad na službeno lice u vršenju službene dužnosti iz čl. 376 st. 3 u vezi st. 1 i 2 Kz-a, - kaznu zatvora od 5 (pet) mjeseci i iste </span>
</p>
<p class="p3"></p>
<p class="p2">
<span>O S U Đ U J E </span>
</p>
<p class="p2"></p>
<p class="p2">
<span>	I to:</span>
</p>
<p class="p2"></p>
<p class="p3">
<span>	Okrivljenog P.E.a, na jedistvenu kaznu zatvora od 1. (jedne) godine i 2 (dva) mjeseca</span><span class="s2"> </span><span>u koju kaznu mu se ima uračunati vrijeme provedeno u pritvoru od 15.10.2011 do 15.11.2011 godine.</span>
</p>
<p class="p3"></p>
<p class="p3">
<span>	Okrivljenog P.I.a, na kaznu zatvora od 3 (tri) mjeseca. </span>
</p>
<p class="p3"></p>
<p class="p6">
<span>Okrivljeni se obavezuju da ovom sudu na ime paušala plate iznose od po 40,00 €, a na ime drugih troškova krivičnog postupka da plate i to: okrivljeni P.E. iznos od 435,50 € a okrivljeni P.I. 108,00 €, koje iznose će uplatiti na žiro račun br. 832-151-35, Depozita novčanih kazni, troškova postupka i paušala u roku od 15 dana, po pravnosnažnosti presude, pod prijetnjom prinudnog izvršenja, s tim što će dokaze o izvršenim uplatama dostaviti krivičnoj pisarnici ovog suda.</span>
</p>
<p class="p6"></p>
<p class="p3">
<span>	Oštećeni Č.S. se u odnosu na okrivljenog P.I.a radi ostvarivanja imovinsko prvnog zahtjeva upućuje na parnični postupak, dok imovinsko pravnog zahtjeva prema okrivljenom Č.E.nije bilo. </span>
</p>
<p class="p3"></p>
<p class="p3"></p>
<p class="p2">
<span>O b r a z l o ž e nj e</span>
</p>
<p class="p3"></p>
<p class="p3">
<span>	Optužnicom Osnovnog državnog tužilaštva u Bijelom Polju, KT. br. 1/2011-2 i KT. br. 436/11-2 od 19. 12. 2011. godine, optuuženi su: P.E., zbog krivičnih djela nedozvoljeno držanje oružja iz čl. 403 st. 1 KZ-a, u sticaju sa krivičnim djelom ugrožavanje sigurnosti iz čl. 168 st. 1 KZ-a, i  izazivanje opšte opasnosti iz čl. 327 st. 3 u vezi st. 1 KZ-a, te krivičnog djela napad na službeno lice u vršenju službene dužnosti iz čl. 376 st. 3 u vezi st. 1 i 2 KZ-a, i P.I., zbog krivičnog djela teška tjelesna povreda, iz čl. 151 st. 1 KZ-a.</span>
</p>
<p class="p3"></p>
<p class="p3">
<span>	Glavni pretres je održan i zaključen dana 27. 03. 2012. godine u prisustvu zamjenice ODT-a u Bijelom Polju Šćepanović Vesne, okrivljenih, branioca okrivljenog P.E.a adv. V.M.a, a u odsustvu oštećenih  Č.M.a, M.S.a, Č.S.a, M.A.a, M.M.a, G.E.a i M.K.a, Č.S.a i N.S..</span>
</p>
<p class="p3"></p>
<p class="p3">
<span>	Prije davanja završne riječi zamjenica u ODT-u je izmijenila činjenični opis iz   optužnice, tako što je u stavu 1. dispozitiva i u stavu 1. pravne kvalifikacije izostavila oštećene M.Š.a, Č.S.a i Č.H.a, dok u ostalom dijelu činjenični opis i pravna kvalifikacija iz optužnice ostali su neizmijenjeni.     </span>
</p>
<p class="p3"></p>
<p class="p3">
<span>	U završnoj riječi zamjenica ODT-a je ostala pri izmijenjenoj optužnici, jer je izvedenim dokazima nesporno utvrđeno da su okrivljeni počinili krivična djela stavljena im na teret. Ovakav zaključak temelji se na izjavama svjedoka, medicinskoj dokumetaciji i drugim pisanim dokazima, te je odbrana optuženog P.E.a usmjerena na izbjegavanje krivice. P.E. se branio da se ničega ne sjeća jer je bio pijan, te je takvom odbranom išao za tim da se donese odluka u njegovu korist. Međutim, vještak psihijatar K. je u svom nalazu i mišljenju istakao da je P.E. imao simptome jako izraženog običnog pijanstva, te je bio u smanjenom stepenu da shvati značaj svojih postupaka i upravlja njima, ali samo smanjenom, ne čak ni bitno smanjenom, pa kada se ima u vidu odredba čl. 14 st. 3 Kz-a uračunljivost ovog optuženog treba da se cijeni i utvrđuje prema vremenu neposredno prije dovođenja u takvo stanje, odnosno osoba koja sama sebe dovede u ovo stanje ne može da se poziva na neuračunljivost. Iz izvedenih dokaza utvrđeno je da je okrivljeni P.E. tjelesno povrijedio oštećenog Č.S.a, što su potvrdili svjedoci koji su bili prisutni u momentu kada je on pesnicom udario oštećenog Č.a u predjelu nosa. Predložila je da sud optužene oglasi krivim i da im izrekne zatvorske kazne, pošto je optuženom P.E.u stavljeno na teret izvršenje četiri krivična djela koja su, cijeneći zaprijećene kazne, teška, a kod okrivljenog P.I.a radi se o krivičnom djelu koje, po zaprijećenosti kazne, ne spada u laka, već u teška krivična djela.  </span>
</p>
<p class="p3"></p>
<p class="p3">
<span>	U toku postupka oštećeni Č.S. pridružio se krivičnom gonjenju protiv okrivljenog P.I.a dok se oštećeni Č.M.o, M.S., Č.S., M.A., M.M., G.E. i M.K.a i N.S.a.</span>
</p>
<p class="p3"></p>
<p class="p3">
<span>	Okrivljeni P.E., u toku istražnog postupka, pred ODT-om u Bijelom Polju, branio se ćutanjem, da bi na glavnom pretresu istakao da nije kriv i da nije izvršio krivična djela stavljena mu na teret, ne sjeća se kritičnog događaja i o događaju ne može da se izjasni. Kritične prilike bio je pod dejstvom alkohola, zadnje čega se sjeća da je te večeri šetao psa, kojeg je potom zavezao ispred kafane i ušao u kafanu. U kafani je bila gužva a njemu je bilo hladno. Daljih dešavanja u kafani se ne sjeća. Kritičnog dana, prije dolaska u kafanu, konzumirao je alkohol, prvo je bio u gradu a potom kući i pošto mu je bilo hladno kući je popio dvije čaše domaće rakije, u gradu nije pio alkohol. Dok je u društvu sa Indirom šetao i vodio psa imao je jednu malu flašicu od pola litra u kojoj je bila domaća rakija i iz ove flašice on i Indir su pili. Ispili su flašicu, a potom su svraćali još na dva mjesta i to kod nekih drugova koji su pravili kuću i tu su popili po nekolike rakije, a na još jednom mjestu su popili po dvije rakije. Prije ovog dana dešavalo mu se da popije po rakiju-dvije, ne baš svaki dan, a rakiju je pio kad nešto radi i kad je umoran. Sa konzumiranjem alkohola počeo je prije 5-6 godina i nikada prije ovog dana nije popio ovoliku količinu rakije. Jednom prilikom, prije 3-4 godine, je pio, policija mu je našla nešto alkohola u krvi, te su ga vodili na triježnjenje. Nikada u životu nije popio alkohola kao kritičnog dana i za ispijanje ovoliko alkohola nije imao neki poseban razlog i ne zna zbog čega je ovoliko pio. </span>
</p>
<p class="p3"></p>
<p class="p3">
<span>	U završnoj riječi, branilac okrivljenog adv. V.M., je istakao da izvedenim dokazima na nesumnjiv način nije dokazano da je njegov klijent izvršio krivično djelo nedozvoljeno držanje oružja i krivično djelo ugrožavanje sigurnosti. Iz dokaza proizilazi da se radi o indicijama, a ne nesumnjivim dokazima, jer nije dokazano da je njegov klijent posjedovao pištolj, te je predložio da shodno načelu "in dubio pro reo" istog oslobodi za ovo krivično djelo. Okrivljeni nije izvršio ni krivično djelo ugrožavanje sigurnosti jer mu se oštećeni M.J.nije pridružio gonjenju, pa se iz takvog kazivanja oštećenog može izvesti zaključak da nije bilo radnji izvršenja ovog krivičnog djela. U odnosu na krivično djelo napad na službeno lice sudu ostavlja na ocjenu da izvede pravni zaključak i da ima u vidu da vještačenje parafinske rukavice ne može biti jedini dokaz iz razloga što je okrivljeni poljoprivrednik koji se na svom imanju bavi poljoprivrednim radovima i dolazi u kontakt sa hemijskim tragovima iz preprata za poljoprivrednu proizvodnju. Ako sud ne prihvati odbranu okrivljenog u odnosu na ovo krivično djelo tražio je da prilikom odlučivanja cijeni olakšavajuće okolnosti i činjenicu da je njegov klijent bio u jako izraženom običnom pijanstvu sa smanjenim stepenom uračunljivosti. Okrivljeni je u potpunosti  usvojio završnu riječ svog branioca i dodao da se ne sjeća događaja da mu je žao što se ovo desilo u mjestu njegovog prebivališta, to su bili njegovi drugovi, neki od njih čak i rod. Za slučaj da sud nađe da je kriv da ga što blaže kazni, uz izvinjenje svim oštećenim. </span>
</p>
<p class="p3"></p>
<p class="p3">
<span>	Okrivljeni P.I. se, pred zamjenikom ODT-a u toku istražnog postupka,  branio da je kritičnog dana oko 20,30 h, sjedio u kafani Č.S.a u mjestu B.a, sa bratom od strica P.E.om. Pio je "Pepsi-colu", a E. je pio alkohol, s tim što ne zna koju vrstu. U jednom momentu je primijetio da se E. "gleda" sa jednim crnim momkom, koji je sjedio za drugim stolom i oni su razmjenjivali poglede. U jednom momentu taj crni momak, kojem ne zna ime, prišao je do njihovog stola, potom su se on i E. zagrlili, odnosno jedan drugom stavili ruke oko vrata i nešto su pričali, s tim što on nije čuo šta, pošto je u kafani svirala muzika i ništa se nije moglo čuti. U jednom momentu između njih dvojice došlo je do gužve i tuče, on ne zna ko je koga prvi udario a oni su se udarali pesnicama. Krenuo je da ih razvađa i gurao rukama i jednog i drugog ne bi li ih razdvojio, ali su tada trojica-četvorica gostiju prišli do njihovog stola i počela da udaraju E.a. Tu počinje opšta tuča u kojoj je i on dobio ogrebotine po licu, ne zna od koga. Nikog nije udario, samo je pokušavao da razvadi one koji su se tukli, a potom je i njega neko izgurao iz kafane ali ne zna ko. On je stajao ispred kafane čekajući E.a, a gazda kafane je razvađao one koji su se unutra tukli. Na glavnom pretresu dodao je da je on bio zaposlen u ovoj kafani, kritičnog dana je radio u prvoj smjeni do četiri sata, i po završetku radnog vremena pošao sa E.om da prošetaju psa. E. je imao neku bočicu sa rakijom iz koje je pio i djelovao je normalno dok nijesu ušli u kafanu, tu se promijenio, valjda ga je vazduh dohvatio. Kad su sjeli za sto E. se ponašao kao da ga nije poznavao. Za stolom su naručili jedno piće koje nijesu ni ispili do momenta kada je posle 10-15 minuta započeo kritični događaj. U ovoj kafani je bio konobar oko godinu dana i sa svim gostima koji su kritične večeri bili u kafani je bio u dobrim odnosima. Kada su ova 3-4 momka došla do njihovog stola i počeli da tuku E.a, on ih je razvađao i tom prilikom njega je neko udario 2-3 puta i nanio mu povredu za koju posjeduje medicinsku dokumentaciju. Nikog nije udarao, samo se branio od ovih udaraca i razvađao je. Kod E.a nije primijetio nikakvo oružje dok su prethodno šetali, kao ni za vrijeme dok su sjedjeli za stolom. </span>
</p>
<p class="p3"></p>
<p class="p3">
<span>	U završnoj riječi istakao je, misli da nije udario oštećenog, žao mu je što se desio ovaj događaj i kaje se, tražio je da ga sud oslobodi a za slučaj da nađe da je kriv da ga što blaže kazni.</span>
</p>
<p class="p4">
<span> </span>
</p>
<p class="p3">
<span>	Radi utvrđivanja odlučnih činjenica i donošenja pravilne i zakonite odluke, sud je izveo sledeće dokaze: saslušao u svojstvu svjedoka oštećene: Č.S.a; M. J.a i N.S.; te svjedoke: Č.M.a; M.Š.a; M.S.a; M.A.a; Č.S.a; Č.H.a; M.M.a; G.E.a; M.K.a; K. J.a; L. V.a; LJ.B.a i K. S.; pročitao i to: zapisnik UP- PJ Bijelo Polje br. 240/2011-11308 od 15.10.2011 godine, o lišenju slobode okrivljenog P.I.a; potvrdu UP- PJ Bijelo Polje br. 02 - sl. od 16. 10. 2011 godine o privremeno oduzetim predmetima od P.a M.: zapisnik UP- PJ Bijelo Polje od 15. 10. 2011 godine o ispitivanju prisustva alkohola u organizmu  na ime okrivljenog P.E.a; izvještaj vještaka dipl.ing. I.LJ.o analizi ''parafinskih rukavica'' br. 4667/11  na ime okrivljenog P.E.a; izvještaj o balističkom vještačenju Forenzičkog centra Danilovgrad br. 4668/11 od 10.11.2011 godine; nalaz i mišljenje vještaka medicinske struke dr S.M.a, sa zapisnika o saslušanju vještaka pred ODT od 14. 12. 2011 godine; nalaz i mišljenje vještaka medicinske struke specijaliste ORL dr J.a N.a od 24. 11. 2011 godine; izvještaj ljekara specijaliste JZU Opšta bolnica Bijelo Polje br. 8556 od 15. 10. 2011 godine, na ime Č.S.a; otpusnu listu sa epikrizom JZU Opšta bolnica Bijelo Polje br. 4109/2011 od 24.10.2011 godine, na ime Č.S.a; izvještaj ljekara jedinice za HMP u Bijelom Polju od 15. 10.2011 godine, na ime N.S.; izvještaj ljekara specijaliste JZU Opšte bolnice Bijelo Polje br. 5407 od 18.10.2011 godine, na ime N.S.; izvještaj ljekara specijalite JZU Opšta bolnica Bijelo Polje br. 5706 od 20.10.2011 godine; izvještaj ljekara specijalite JZU Opšte bolnice Bijelo Polje br. 5828 od  24.10.2011 godine, na ime N.S.; izvještaj Doma zdravlja Bijelo Polje o privremenoj spriječenosti za rad od 17.11.2011 godine na ime N.S.; nalaz i mišljenje vještaka psihijatra dr K. G. od 19.03.2012. godine; saslušao na glavnom pretresu vještake med. struke dr S.M.a i dr N. J.a i izvršio uvid u izvode iz kaznene evidencije na ime okrivljenih P.E.a i P.I.a. </span>
</p>
<p class="p3"></p>
<p class="p3">
<span>	 Svjedoci P.a M. i P.a R. su iskoristili svoje zakonsko pravo i nijesu svjedočili. Sud nije izveo dokaz vještačenje medicinske dokumentacije za okrivljenog P.I.a preko vještaka medicinske struke.  </span>
</p>
<p class="p5">
<span>	  </span>
</p>
<p class="p3">
<span>	Sud je cijeneći odbrane okrivljenih i dokaze pojedinačno i u međusobnoj vezi, a shodno čl. 370</span><span class="s2"> </span><span>Zkp-a, utvrdio činjenično stanje i na osnovu istog zaključio da su okrivljeni izvršili krivična djela stavljena im na teret preciziranom optužnicom i da su za ista krivi.    </span>
</p>
<p class="p3"></p>
<p class="p3">
<span>	Odbrane okrivljenih sud je cijenio kao isključivo usmjerene na izbjegavanje sopstvene krivice, obezvrijeđene izvedenim dokazima tokom postupka i iste nije prihvatio. </span>
</p>
<p class="p3"></p>
<p class="p3">
<span>	Iz iskaza oštećenog - svjedoka M. J.a, datog tokom istražnog postupka, proizilazi da je on kritičnog dana oko 20,00 h, postupajući po dogovoru koji je imao sa M.S.om i A., radi snimanja Alenovog spota, došao u kafanu u mjestu B.a. Sjeo je za sto koji se nalazio nasuprot vratima WC-a, negdje po sredini lokala. U jednom momentu primijetio je jedno lice koje je bilo za stolom do vrata WC-a kako mu maše, odnosno poziva ga rukom da priđe. Prišao je do ovog lica i isto ga je lijevom rukom obuhvatilo oko vrata, privuklo njegovu glavu k sebi i pitalo ga: "Zašto me cijelu noć gledaš". Odgovorio mu je ''da ga ne gleda jer je stigao tek prije 10-ak minuta'', zašto ga to pita'' i na kraju je dodao da mu se izvinjava ako se njemu učinilo da ga gleda. Ovo lice mu je reklo: "Nema tu više izvini", a potom iz desnog džepa od pantalona izvadilo pištolj, njemu je djelovao kao žute boje, repertirao ga i počeo da ga diže prema njemu. Instiktivno od straha objema rukama je uhvatio ovo lice za ruku u kojoj je držao pištolj, okrenuo mu ruke i pištolj prema podu da bi ga onemogućio da puca u njega. Pretpostavlja da su ostali gosti u kafani primijetili da se on brani od P.e E.a i da P.a u ruci ima pištolj, te su s toga pritrčali do njih, prvo M.S., što je on iskoristio i krenuo da bježi put izlaznih vrata. Kada je stigao do izlaznih vrata čuo je pucanj, okrenuo se da vidi šta je bilo i primijetio gužvu oko P.e E.a, a njega je u tom momentu neko vukao za jaknu, vjerovatno da bi ga zadržao u kafani, pa se on još više prepao i pobjegao iz kafane. Za njim je iz kafane izašao M.S., on je preko telefona pozvao policiju obavještavajući ih da je neko lice pokušalo da puca u njega i da je uspio da pobjegne. Sa mjesta odakle je pozvao policiju, koje je od kafane udaljeno nekih 50-ak m, nije se pomjerio dok policija nije došla. U vrijeme kritičnog događaja osjetio se jako ugroženim i uplašenim, jer prije ovoga nije imao prilike da se susreće sa pištoljem uperenim u njega, a i poslije kritičnog događaja i dalje je uplašen možda još i više. U momentu kada je okrivljenog uhvatio za ruku u kojoj je držao pištolj i savio mu je prema dolje - prema podu, nije došlo do opaljenja, a pucanj je čuo kada je bio kod izlaznih vrata. U momentu kada je prišao do stola okrivljenog za stolom je, osim okrivljenog, sjedio još jedan njemu nepoznat momak. Na glavnom pretresu dodao je da lice koje je bilo za stolom sa okrivljenim P.E.om u vrijeme dok je on prilazio ka stolu, pokazivalo mu je rukom da ne prilazi, odnosno da se odalji, vjerovatno pretpostavljajući da će doći do svađe. On ovo nije shvatio ozbiljno, već je prišao do njihovog stola, a ovo lice za stolom je sprečavalo E.a, i koliko mu se čini, vuklo ga za ruku i to lice koje je bilo za stolom sa E.om je na glavnom pretresu mu pokazani okrivljeni P.I.. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen u bitnom navodima iz iskaza svjedoka Č.S.a, M.S.a, M.M.a, G.E.a, Č.M.a, M.K.a.</span>
</p>
<p class="p3"></p>
<p class="p3">
<span>	Iz iskaza svjedoka Č.S.a, datog u toku istražnog postupka, proizilazi da je on kritične večeri oko 20,00 h, došao i otvorio kafanu koja je inače zatvorena, jer ga je M.S. zamolio da M.A., koji se bavi muzikom, u njoj snimi spot. Sa njim su u kafanu došli rođaci S., H. i M., a poslije 5 minuta u kafanu su došli M.Š.i K.. Negdje oko 20,00 h, stigao je i M.S. sa sinom A. i M.J., za koga je kasnije čuo da radi na "Sun" televiziji, sa njima su za sto sjeli i M.V., G.E., te M.M.i M.K.. Nakon ovoga u kafanu su stigli P.a M., brat okrivljenog P.E.a, i Zoronjić Amko, a nedugo poslije njih stigli su i P.E. i P.I., koji su sjeli za sto do WC-a. E. i Indir su naručili piće, E. "Lozu", a Indir rakiju, a on je primijetio da su obojica vidno pripiti, s tim što je E. bio više pripit. Primijetio je da P.E. rukom poziva J.a da dođe do njega, a kada je J. prišao do njega E. ga je uhvatio lijevom rukom iza vrata i čuo je da ga pita: "Šta me gledaš". J. mu je na ovo odgovorio: "Ne gledam te". Potom je do njih prišao S.M., vjerovatno da vidi o čemu se radi, a M. je to iskoristio i krenuo da bježi prema vratima. On, M.M.i ostali koji su bili tu u blizini prišli su da vide šta se to dešava. On je prišao do E.a, zamolio ga da se smiri i primijetio da E. drži pištolj u ruci, pištolj je u tom momentu opalio i to kada je bio okrenut prema podu, a ne prema nekom od prisutnih lica. Pod u kafani je betonski, prekriven tankim etisonom, a kada je pištolj opalio M.S. je bio na pola puta do izlaznih vrata, a M. je već bio van kafane. Dok su oni koji su bili oko P.E.a stajali zatečeni zbog ispaljenog metka iz WC-a je izašao Č.S., kojeg je tada P.I., iz čista mira, pesnicom udario po licu, od kojeg udarca je S. pao na podu. Indir je pokušao da istog još udara, ali mu je on prišao, otrgao ga od S.a i izgurao napolje. Za ovo vrijeme M.Š.o je uspio da izgura napolje P.E.a. On je zatim zaključao kafanu sa spoljne strane, s tim što nije izvadio ključ iz vrata, tada pred kafanu stiže Indirov otac P.a R., kojem je on prišao da bi mu objasnio šta se dešavalo. R. nije htio da sluša njegovo objašnjenje, već je krenuo prema vratima od kafane, na kojima je stajao Č.S. i istog, bez ikakvog razloga i objašnjenja, udario pesnicom u glavu. U R.vo vozilo su ubacili P.E.a i P.I.a, a P.a M. je svojim kolima pošao za njima. Kada je policija stigla da izvrši uviđaj prišao mu je P.a M. i kazao da je E. pobjegao iz R.vih kola, a na njegovo upozorenje da smire E.a on mu je odgovorio: "Ja mu ne mogu ništa". Tada je neko od lica ispred kafane ušao u kafanu i kazao: "Vratio se E.". Policija je izašla, krenula put E.a govoreći mu: "Baci to, baci to", E. je držao nešto u ruci, njemu se učinilo da je nekakva letva. Nije primijetio da je E. udario nekog od policajaca, ali to nije moglo ni da se vidi zbog gužve, s tim što je čuo kada su policajci u kafani jednom od njih govorili: "Boli li te to", i tog policajca su saobraćajci poveli u Dom zdravlja. Na glavnom pretresu dodao je da kod E.a ništa nije vidio u ruci, da nije čuo da je E. kazao J.u: "Što me gledaš". To se nije moglo čuti od galame i od pjesme, on nije mogao utvrditi da li će Indir, nakon prvog udarca, i dalje da udara S.a, smatra da P.E. nije bio pri svijesti, jer je bio pod većom dozom alkohola, a P.E. je u B.i poznat kao dobar momak. Upozoren na razlike u kazivanju pred ODT-om prilikom saslušavanja svjedoka i na glavnom pretresu, istakao je da je tačna njegova izjava sa glavnog pretresa i da on nije tako kazivao kod ODT-a, a prilikom davanja iskaza u Tužilaštvu rečeno mu je šta se unosi u zapisnik, on je zapisnik potpisao, nije mu sugerisano šta će da kaže, zapisnik mu je pročitan, nije mu dat primjerak zapisnika, a nije mogao cijeli zapisnik iskontrolisati, s tim što ga je potpisao. Dodao je da nije čuo da je P.E. bilo kome kritičnog događaja uputio prijetnje. Sud je u potpunosti prihvatio iskaz ovog svjedoka iz istražnog postupka jer je isti u bitnom potvrđen navodima iz iskaza svjedoka M.a, M.S.a, M.M.a, G.E.a, Č.M.a, M.K.a. Izmijenjene navode iz iskaza ovog svjedoka sa glavnog pretresa, sud je cijenio kao isključivo usmjerene na olakšavanje krivično pravnog položaja okrivljenih te iste nije prihvatio. </span>
</p>
<p class="p3"></p>
<p class="p3">
<span>	Iz iskaza svjedoka M.S.a, proizilazi da je on kritične večeri sa sinom A. došao u kafanu u B.i, koju drži S. Č., s namjerom da njegov sin tu snimi spot. Radi snimanja spota pozvao je M. J.a, koji radi u "Sun" televiziji i oni su oko 20,00 h, zajedno ušli u kafanu. Za stolom su bili on i J., a nešto kasnije im se pridružio M.V., koga je kao druga pozvao da dođe. Sa Veljkom su došla još trojica ljudi, od kojih je jedan bio E.. Nije primijetio kada je E. pozvao J.a, a vidio je da je J. ustao i prišao do stola za kojim je sjedio P.E.. Taj sto se nalazio nasuprot njihovom stolu do vrata od WC-a. U kafani je bila glasna muzika pa nije čuo šta su njih dvojica pričali, ali je pomislio da se poznaju, jer je E. uhvatio J.a lijevom rukom iza vrata i njegovu glavu vukao prema sebi. Kada je primijetio da P.a J.a silom vuče prema sebi, a da J. svojim rukama nešto upire prema podu, odlučio je da priđe da vidi o čemu se radi. Kada je prišao P.a mu je kazao: "Bježi ti šta hoćeš</span><span class="s2">",</span><span> on je uzeo lijevu ruku od P.e i makao je sa J.ovog vrata i čim je to uradio J. je krenuo da bježi iz kafane, a on je krenuo za njim i kad je bio na pola puta do izlaznih vrata, čuo je pucanj koji nije bio toliko jak. J.a je stigao na asfaltnom putu i pitao ga: "Zašto bježiš", a ovaj mu je odgovorio da bježi za to što je P.a imao pištolj u ruci. On nije vidio pištolj, to nije mogao od stola, samo je vidio kako J. svojim rukama nešto gura prema dolje. Kada su on i J. došli do dvorišta škole i kada mu je J. ispričao da je P.a držao pištolj u ruci, rekao je J.u da odmah zove policiju, što je on i učinio. U kafanu se on i J. nijesu vraćali do dolaska policije. Ni u jednom momentu u toku kritičnog događaja nije primijetio pištolj u rukama P.E.a, s tim što je čuo pucanj. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen u bitnom navodima iz iskaza svjedoka Č.S.a, M.M.a, G.E.a, Č.M.a, M.K.a, M. J.a.</span>
</p>
<p class="p3"></p>
<p class="p3">
<span>	Iz iskaza svjedoka M.M.a, proizilazi da je kritične večeri sa bratom K.om, G.E.om i M.V.m, sjedio u kafani Č.S.a u mjestu B.a. Okrivljeni su takođe bili u kafani i sjedjeli su iza njih za stolom koji je bio do vrata od WC-a. Njemu se u jednom momentu učinilo da ga zove P.E., ali P.a nije zvao njega već M. J.a da dođe do njega, te je M. došao do P.e.. Pošto mu je E. ostao iza leđa on nije vidio šta se zbiva, ali se odjednom napravila gužva kod E.ovog stola. Ustao je i okrenuo se da vidi o čemu se radi i u tom momentu primijetio je da E. drži pištolj u desnoj ruci i čuo je pucanj, pa pošto se prepao za svoju sigurnost napustio je kafanu sa bratom K.om, G.E.om i M.V.m. Šta se dalje dešavalo nije mu poznato. Na glavnom pretresu dodao je da je E. pištolj držao u spuštenoj ruci, cijev pištolja je bila spuštena prema patosu u momentu kada je on primijetio pištolj i kada je čuo pucanj. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen navodima iz iskaza Č.S.a, M.S.a, G.E.a, Č.M.a, M.K.a, M. J.a. </span>
</p>
<p class="p3"></p>
<p class="p3">
<span>	Iz iskaza svjedoka G.E.a, proizilazi da je kritične večeri sa M.K.om, M.M.om i M.V.m, sjedio u kafani Č.S.a u B.i. Primijetio je da za stolom do WC-a sjede P.I. i P.E. i u jednom momentu do njihovog stola prišao je M. J., kojeg je P.E. uhvatio rukom za vrat i privukao ga prema sebi. Tu je nastala gužva i komešanje između njih dvojice, nakon čega su i prisutni u kafani ustali da vide o čemu se radi i počeli da se otimaju sa E.om. M. je to iskoristio i krenuo prema vratima u kom momentu se začuo pucanj. Nije vidio pištolj, niti zna ko je pucao. Pošto je u kafani nastala opšta gužva predložio je V. i braći M.a da idu kući, oni su to prihvatili, te su svi sjeli u kola i pošli kući.  Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a u bitnom potvrđen navodima iz iskaza svjedoka Č.S.a, M.M.a, M.S.a, Č.M.a, M.K.a, M. J.a.</span>
</p>
<p class="p3"></p>
<p class="p3">
<span>	Iz iskaza svjedoka Č.S.a, proizilazi da se kritične večeri sa bratom od strica Č.S.om sreo ispred kafane u momentu kada su sa njim bili Č.M.o i Č.H.. S. je otvorio kafanu, oni su sjeli, a potom su im se za stolom pridružili M.Š.o i M. K.. Poslije njih u kafanu su stigli M.S. sa sinom i M.J.. Za drugim stolom sjedio je P.a M. sa Z.A.. Nakon ovoga u kafanu su došli braća M. K. i M. u društvu sa M.V.m i G.E.om. Na kraju u kafanu su došli P.E. i P.I. i sjeli za sto do WC-a. Dok je on bio u kafani nije bilo nikakve gužve, u jednom momentu pošao je do toaleta, a po izlasku iz toaleta, primijetio je gužvu u kafani, svi su bili na nogama, neki su se čupali sa E.om, neki su bili prema vratima a on je krenuo da prođe do svog stola. Tada ga je iznenada neko udario u predjelu nosa, toliko jako da je pao na pod i dok je padao bacio je pogled i vidio da ga je udario P.I., koji je nastavio da ga udara kada je padao na podu. S. i M. su ga podigli sa poda a gužva se pomjerila prema vratima, te je on sa M.m, K.om i A. ostao u kafani i čuo da neko sa spoljašnje strane zaključava vrata od kafane. Šta se dešavalo ispred kafane ne zna, zatim je neko otključao vrata od kafane, on je krenuo da izađe i vidio da prema njemu ide P.a R. otac P.I.a. P.a R. i P.I. su nasrnuli na njega i počeli ga udarati pesnicama u glavu koje su od njega otrgli Č.S., M.Š.o i Č.M.o. Kada je policija stigla bio je ispred kafane i vidio je da P.E. prolazi naspram kafane sa nekakvom štanglom - cijevlju u rukama. Policija je išla prema P.E.u i govorila mu: "Baci štanglu, baci štanglu". Njega su rođaci potom odveli u Hitnu pomoć i ne zna šta je dalje bilo. Dok je trajao kritični događaj nije vidio da P.E. drži pištolj, niti je čuo pucanj, s tim što zbog glasne muzike i zbog činjenice da se nalazio u WC-u nije ni mogao čuti ništa. Na glavnom pretresu dodao je da mu je po izlasku iz WC-a udarcem pesnicom Indir polomio nos, što je zaključio iz toga što mu je nakon tog udarca hrskavica otišla u stranu i počelo mu je malo krvarenje, a ne sjeća se da ga je neki od naknadnih udaraca, dok je ležao, kao i kasnije kada je ušao R., a koje su mu zadali Indir i R., pogodio u nos. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen navodima iz iskaza  svjedoka Č.S.a, Č.M.a M.A.a, te kontrolnim činjenicama: medicinskom dokumentacijom izdatom na njegovo ime i s njom u vezi nalazom i mišljenjem vještaka medicinske struke dr N. J.a i pojašnjenjem istog vještaka sa glavnog pretresa.</span>
</p>
<p class="p3"></p>
<p class="p3">
<span>	Iz iskaza svjedoka Č.M.a, utvrđuje se da se on kritične večeri nalazio u kafani u mjestu B.a, kada je u istoj bilo 15-ak gostiju. Kao gosti u kafani za stolom koji je bio do ulaza u WC sjedjeli su P.I. i P.E.. U jednom momentu Č.S. je otišao u WC, on je ostao da sjedi za stolom i primijetio da se oko stola za kojim je sjedio P.E. napravila gužva. Primijetio je M. J.a koji je bio nagnut prema P.E.u naslonjen rukama na sto. Kada je između njih dvojice došlo do "čupetanja" svi iz kafane su se podigli na noge da vide o čemu se radi. Nije vidio da P.E. drži pištolj, ali je čuo kada je nešto puklo, s tim što nije znao šta je to puklo. U momentu kada je Č.S. izlazio iz WC-a njega je, iz čista mira, pesnicom u predjelu nosa udario P.I.. Od primljenog udarca S. je pao na pod, Indir je pokušao da mu zada još nekoliko udaraca u čemu ga je spriječio S., tako što ga je odvukao od S.a. S.u je tada kazao da pođe u bolnicu jer mu je nos polomljen, što mu S. nije povjerovao, dok nije pipnuo nos i uvjerio se da mu je nos otišao na stranu. Kada je stigla policija bio je ispred kafane i primijetio da se P.E. vraća prema kafani i da u ruci drži nekakvu metalnu cijev. Policija je krenula prema E.u govoreći mu: "Baci to, baci to", misleći na šipku koju je on držao u ruci, ali on nije htio da posluša, već je zamahnuo šipkom i udario policajca S. N.a, kojeg on od ranije poznaje. Na glavnom pretresu dodao je da to što je puklo njemu je djelovalo kao lom flaše. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen navodima iz iskaza  M. J.a, Č.S.a, Č.S.a i M.A.a, K. J.a, LJ.B.a, K. S., L. V.a i N.S..</span>
</p>
<p class="p3"></p>
<p class="p3">
<span>	Iz iskaza svjedoka M.Š.a, proizilazi da je kritičnog dana oko 19,30h došao u kafanu koja se nalazi u mjestu B.a, vlasništvo Č.S.a. O predmetnom događaju ne može ništa konkretno da kaže pošto je u jednom momentu izašao ispred kafane da obavi telefonski razgovor pošto to nije mogao uraditi u kafani zbog glasne muzike. Nije čuo pucanj, niti zna šta se dešavalo u kafani iz razloga što je stajao malo dalje od kafane, pored svojih kola i leđima bio okrenut prema kafani. Nije zapazio ko izlazi iz kafane i kada, samo je u jednom momentu čuo neku galamu, okrenuo se i vidio da ispred kafane stoji P.E. i da galami. Prišao je do njega, zamolio ga da se smiri, pošto je bio isti u alkoholisanom stanju, ali ga E. nije poslušao već je htio ponovo da uđe u kafanu. Pošto je vidio da će doći do gužve sjeo je u kola i otišao kući. Iskaz ovog svjedoka sud je u potpunosti prihvatio s tim da iz iskaza ovog svjedoka osim činjenice da je okrivljeni P.a bio pijan, galamio i pokušavao da opet uđe u kafanu, sud nije mogao utvrditi druge bitne činjenice vezane za predmetni krivično pravni događaj.</span>
</p>
<p class="p3"></p>
<p class="p3">
<span>	Iz iskaza svjedoka M.A.a, proizilazi da je kritičnog dana bio u kafani vlasništvo Č.S.a, u mjestu B.a, gdje je svirao i gdje je trebao da snima spot. Kafana se polako punila gostima, tako da je negdje oko 21,00h u kafani bilo oko 15-ak ljudi. Primijetio je u jednom momentu M. J.a, koji je te večeri trebao da snima njegov spot kako stoji do stola koji je bio do vrata od WC-a i kako ga je neko lice uhvatilo za vrat. Potom je do njih prišao njegov otac Senad i makao ruku tog lica sa M.evog vrata. Za ovo lice je kasnije saznao da se zove P.E., a potom je počela neka rasprava. Nije mogao da čuje ko i šta priča jer mu je zvučnik bio pored glave, ali je vidio da su svi gosti ustali i krenuli prema stolu za kojim je sjedio P.E.. Zbog glasne muzike nije čuo pucanj, niti je vidio pištolj, ali je vidio da je došlo do gužve između više lica koja su bila oko E.ovog stola, vidio je kada je jedan momak kojeg ne poznaje pao na pod ispred njegovih instrumenata a poslije je vidio da taj momak ima povrijeđen nos. Gužva se prenijela ispred kafane, a on je ostao u kafani da čuva instrumente i nije bio u prilici da vidi šta se napolju dešavalo. U tom momentu sa njim u kafani su ostali M. Kemo, momak koji je imao povrijeđen nos, i još jedan čovjek kome ne zna ime. Ovaj čovjek kome ne zna ime je probao da izađe iz kafane ali nije mogao jer su vrata od kafane bila zaključana sa spoljne strane. Ne zna ko je zaključao vrata, a vrata su otvorena kada je došla policija. Dok je policija vršila uviđaj on je zajedno sa ostalima stajao ispred kafane kada se u jednom momentu pojavio P.E. sa nekakvom metalnom šipkom u rukama. Policija je krenula prema E.u govoreći mu: "Stoj, baci to, baci to". Šta se poslije dešavalo ne zna i nije vidio od policajaca koji su bili ispred njega, ali je poslije čuo da je P.E. tom šipkom udario nekog od policajaca. Na glavnom pretresu dodao je da nije primijetio  ko je, čime i kada udario lice koje je palo na pod i koje je imalo povrijeđen nos. P.I.a je poznavao još iz vremena škole a P.E.a nije poznavao. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih.</span>
</p>
<p class="p3">
<span>	</span>
</p>
<p class="p3">
<span>	Iz iskaza svjedoka Č.H.a proizilazi da je kritične večeri sa Č.M.om, Č.S.om, Č. A., M.Š.kom i M. K. sjedio u B.i u kafani Č.H.a. U kafani su bili P.E. i P.I. koji su bili za stolom do vrata od WC-a. Posle nekog vremena on je zbog buke izašao iz kafane s namjerom da telefonira i dok je izlazio primijetio je jedno lice koje je prišlo do E.ovog stola, njemu nije poznato iz kog razloga. Kad je završio telefonski razgovor vratio se u kafanu i zatekao gužvu i primijetio da su lica iz njegovog društva pokušavala da nekog razvade on ne zna koga jer nije vidio šta se dogodilo. Dok je bio ispred kafane čuo je da je unutra nešto puklo ali je pomislio da je neko bacio flašu, a kad se vratio u kafanu rečeno mu je  da je neko pucao i da je Č.S.u razbijen nos i da mu je tu povredu nanio P.I.. I on se uključio u razvađanje da bi spriječio veći incident. U tom guranju svi su se našli ispred kafane, odnosno gužva iz kafane se prenijela na prostor ispred kafane. U momentu dok je dio gostiju bio ispred kafane, jedan dio u kafani a neki na vratima od kafane stigao je Indirov otac P.a R. i sa Indirom navalio na S.a i obojica su pokušavali da ga udare s tim što on nije vidio da li su to uspjeli, pošto su ih izgurali napolje. Da je neko zaključao vrata od kafane primijetio je kada je čuo da lica koja su ostala u kafani lupaju na vrata i traže da im se otvori. On je bio ispred kafane kada je stigla patrola policije i tada se odnekud pojavio P.E. koji je u rukama nosio predmet koji je ličio na štanglu a njemu je to djelovalo kao da je to puška. Policajci su krenuli prema E.u, govoreći mu: '' u ime zakona baci to, baci to'' što on nije poslušao već je u jednom momentu udario tim predmetom nekog policajca i koliko se njemu čini po ramenu.  Na glavnom pretresu dodao je da dok je on boravio van kafane radi telefoniranja pred kafanom nije primijetio M.Š.a a kritične večeri on je popio pet do šest rakija, unutra je bila velika gužva i jača muzika, tako da sa sigurnošću  nije mogao da se sjeti svih detalja odnosno ko je razvađao lica u lokalu. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih.</span>
</p>
<p class="p3"></p>
<p class="p3">
<span>	Iz iskaza svjedoka M.K.a proizilazi da  je kritične večeri sa bratom Mensurom, G.E.om, M.V.m sjedio u kafani vlasništvo Č.  S.a u B.i. U kafani su bili P.E. i P.I. koji su sjedjeli iza njih za stolom do vrata do WC-a. U jednom momentu primijetio je P.E.a kako rukom poziva M. J.a da dođe do njega te je M. potom prišao do E.ovog stola. Po njegovom dolasku do stola E. ga je lijevom lukom uhvatio za zadnji dio vrata i privukao k sebi. U trenutku dok je E. lijevom rukom držao M.a iza vrata primijetio je da je E. desnu ruku zavukao u džep od pantalona, iz njega izvadio pištolj i repertirao ga, u tom momentu M. ga je uhvatio za ruku u kojoj je E. držao pištolj i počelo </span><span class="s2">je</span><span> otimanje između njih dvojice. Kada je počela ova gužva i otimanje u kafani je bilo petnaestak gostiju koji su skočili i došli do E.ovog stola i razdvojili ih što je M. iskoristio i krenuo prema vratima. Tada je on čuo jedan pucanj, nakon čega je počelo guranje po kafani. On i društvo koje je bilo sa njim za stolom su iz straha za sopstvenu bezbjednost odmah napustili kafanu izašli van, sjeli u kola i otišli kući. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih.</span>
</p>
<p class="p3"></p>
<p class="p3">
<span>	Iz iskaza svjedoka K. J.a proizilazi da je kritične večeri dežurnoj   službi UP PJ Bijelo Polje prijavljeno da je u kafani u B.i došlo do tuče i upotrebe vatrenog oružja . Potom je dežurna patrola u kojoj su osim njega bili LJ.B., N.S.a i L.V.krenula ka B.i i po dolasku pred kafanu vlasnika Č.S.a zatekli su desetak lica a u kafani su bila dva lica od kojih je jedno imalo povredu nosa a drugo je bio jedan mladić za koga je posle čuo da je svirao u kafani. Kad su oni stigli P.E. nije bio tu a vlasnik kafane im je ispričao da je bilo tuče i upotrebe vatrenog oružja. Izvršili su uviđaj na licu mjesta i pronašli na podu od kafane projektil. U jednom momentu je neko od prisutnih ispred kafane je kazao '' evo ga vratio se P.a'' on i kolega su izašli ispred kafane i vidjeli jedno lice za koje su okupljeni ispred kafane kazali da je P.a koji je nosio metalnu šipku dužine oko 1,50 cm i prečnika oko 3 cm. Svi su mu vikali '' baci to, baci to'', misleći na šipku, međutim P.a to nije poslušao već je išao prema njima s metalnom šipkom u ruci, govoreći im psovke '' jebaću vam majku, pobiću vas sve''. N. koji je bio vođa patrole krenuo je prema P. s namjerom da mu otme šipku P.a je šipkom zamahnuo da udari N.a koji je da bi blokirao udarac podigao ruke ali je P.a ipak uspio da ga udari šipkom po ramenu i ruci. U tom momentu on i L. su pritrčali do P.e savili mu polugu'' ključ na lakat'' stavili mu sredstvo za vezivanje poveli ga u službeno vozilo u kom je P.a nastavio s agresivnim ponašanjem tako što je udarao</span><span class="s2"> </span><span>u službeno vozilo koje je i oštetio. Kolegu N.a je povela povela saobraćajna patrola u Hitnu pomoć a oni su P.u poveli u zgradu UP PJ Bijelo Polje. Na glavnom pretresu dodao je  da </span><span class="s2"> </span><span>je</span><span class="s2"> </span><span>P.a dok su ga vozili službenim autom djelovao pijano i drao se, mada je bio svjestan i orjentisan na pitanja je davao odgovore ali uz galamu s njim se nije  moglo pričati pošto je njima policajcima svašta vikao i optuživao ih da su oni krivi za problem koji je imao u kafani i prijetio im a bio je svjestan šta ga pitaju a misli da je u policijskom vozilu kojim su P.u vodili u stanicu policije bio i kolega L. s tim što nije skroz siguran pošto je jedan od kolega ostao ispred kafane da obezbijedi lice mjesta do dolaska krim tehničara. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen navodima iz iskaza  LJ., K.a, L.a, N.a, Č.H.a, M.A.a, Č.S.a.</span>
</p>
<p class="p3">
<span> </span>
</p>
<p class="p3">
<span>	Iz iskaza LJ.B.a proizilazi da je kritične večeri dežurnoj službi UP PJ Bijelo Polje prijavljeno da je u kafani u B.i došlo do tuče i upotrebe vatrenog oružja . Potom je dežurna patrola u kojoj su osim njega bili LJ.B., N.S.a i L.V.krenula ka B.i i po dolasku pred kafanu vlasnika Č.S.a zatekli su desetak lica a u kafani su bila dva lica od kojih je jedno imalo povredu nosa a drugo je bio jedan mladić za koga je posle čuo da je svirao u kafani. Kad su oni stigli P.E. nije bio tu a vlasnik kafane im je ispričao da je bilo tuče i upotrebe vatrenog oružja. Izvršili su uviđaj na licu mjesta i pronašli na podu od kafane projektil. U jednom momentu je neko od prisutnih ispred kafane je kazao '' evo ga vratio se P.a'' on i kolega su izašli ispred kafane i on je vidio E.a koji mu je inače prijatelj pošto je njegova sestra udata u P.a kako ide ispred kafane i nosi u ruci jednu metalnu šipku dužine 1,50 do 2,00 cm i prečnika oko 5 cm. Pošto je poznavao E.a  pokušao je da ga smiri i da ga nagovori da baci šipku, međutim E. ga nije poslušao već ga je zaobišao i krenuo prema kafani. Kolege su vidjele da on neće da stane i da baci šipku i ako su mu više puta izdali naređenje riječima '' baci to , baci to'' misleći na šipku. N. koji je bio vođa patrole je u tom trenutku krenuo prema E.u s namjerom da mu otme šipku, međutim E. je zamahnuo šipkom da udari N.a pravo po glavi a ovaj da bi blokirao udarac podigao ruke, tako da ga je E. udario šipkom po ramenu i ruci. E.u su tada pritrčali L. i K. stavili mu polugu ključ na lakat a nakon toga i sredstva za vezivanje. Posle ovoga poveli su ga u službeno vozilo gdje je isti nastavio s agresivnim ponašanjem tako što je pesnicama udarao u službeno vozilo koje je tada i oštetio.N.a je u hitnu povela saobraćajna patrola a oni su P.u poveli u zgradu u UP PJ Bijelo Polje. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen navodima iz iskaza  K.a, K.a, L.a, N.a, Č.H.a, M.A.a.</span>
</p>
<p class="p3"></p>
<p class="p3">
<span>	Iz iskaza svjedoka K. S. proizilazi da je kritične večeri  dežurnoj službi PJ Bijelo Polje prijavljeno da je u kafani u B.i došlo do tuče i upotrebe vatrenog oružja. Dežurna patrola u kojoj su bili K. J., N.S.a, LJ.B. i L.V.krenula je prema B.i a on i kolega K. pošli su za njima drugim kolima.  Kada su stigli pred kafanu vlasnika Č.S.a zatekli su ispred kafane tri četiri lica dok je u kafani bilo više lica. Na licu mjesta nije bilo P.e E.a a vlasnik kafane im je kazao da je bila tuča i da je upotrebljeno  vatreno oružje. Tokom uviđaja koji su izvršili na lice mjesta pronađen je projektil na podu kafane.  U jednom momentu neko od lica je kazalo: '' evo ga vratio se P.a'', on i kolega su izašli ispred kafane i on je vidio lice kako ide ispred kafane i nosi u ruci metalnu šipku dužine 1,50 do 2 m prečnika oko 5 cm. Kolega K. mu je izdao naređenje da baci šipku međutim on je nastavio da ide prema njima govoreći '' jebaću vam mater svima, sve ću vas pobit'' a potom je zamahnuo šipkom i kolegu N.a udario u predjelu ramena.  Zatim su L. i K. pritrčali do E.a, stavili mu polugu, ključ na lakat a potom sredstva za vezivanje i poveli ga u službeno vozilo. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen navodima iz iskaza  LJ., K.a, L.a, N.a, Č.H.a, M.A.a.</span>
</p>
<p class="p3"></p>
<p class="p3">
<span>	Iz iskaza svjedoka L. V.a proizilazi da je kritične večeri dežurnoj službi UP PJ Bijelo Polje prijavljeno da je u kafani u B.i došlo do tuče i upotrebe vatrenog oružja. Dežurna patrola u kojoj su bili on, LJ.B., N.S.a i K. J. pošli prema B.i i po dolasku pred kafanu Č.a zatekli su desetak lica ispred kafane s tim što je i u kafani bilo lica. Tada P.E. nije bio na licu mjesta a vlasnik kafane im je ispričao da se desila tuča i da je upotrijebljeno vatreno oružje. Prilikom uviđaja na podu kafane su pronašli projektil. U jednom momentu je neko od prisutnih ispred kafane kazao '' evo ga vratio se P.a'' On je sa kolegama izašao ispred kafane primijetio lice za koje su okupljeni rekli da je P.a koje je lice u ruci nosilo metalnu šipku dužine 1,50 do 2 m i prečnika oko 5 cm. Svi su mu vikali '' baci to, baci to'' misleći na šipku, međutim P.a to nije poslušao već je išao prema njima sa metalnom šipkom u ruci, psujući ih riječima '' jebaću vam majku, pobiću vas sve''. Vođa patrole N. pošao je prema P. s namjerom da mu otme šipku P.a je zamahnuo šipkom da udari N.a koji je da bi blokirao udarac podigao ruke ali P.a je uspio da ga udari ovom šipkom po ramenu i ruci. On i kolega K. su u tom momentu pritrčali do E.a i stavili mu polugu '' ključ na lakat'' i sredstvo za vezivanje, a zatim ga poveli u službeno vozilo gdje je P.a nastavio sa agresivnim ponašanjem udrajući nogama i rukama u službeno vozilo koje je tom prilikom oštetio. N.a je saobraćajna patrola odvela u Hitnu pomoć a oni su P.u poveli u zgradu policije.  Na glavnom pretresu dodao je da su P.u službenim vozilom do zgrade policije prevezli on i kolega K. s njim nije moglo ništa da se priča, on je cijelo vrijeme psovao i prijetio i djelovao da je vidno pijan, s tim što je imao orjentaciju gdje se nalazi i gdje ga voze, jer se prethodno vratio pred kafanu a na mjestu događaja prilikom prilaska je nekog psovao i vikao da će nekog da ubije pa kad su mu prišli policajci vikao je da će da ih ubije imao je orjentaciju i bio je svjestan da su oni policajci. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenih, a potvrđen navodima iz iskaza  LJ., K.a, K.a N.a, Č.H.a, M.A.a.</span>
</p>
<p class="p3"></p>
<p class="p3">
<span>	Iz iskaza N.S. proizilazi da je kritične večeri dežurnoj službi UP PJ Bijelo Polje prijavljeno da je u kafani u B.i došlo do tuče i upotrebe vatrenog oružja. Dežurna patrola kojoj je on bio vođa a koju su sačinjavali još LJ.B., K. J. i L.V.krenula je prema B.i i po dolasku pred kafanom Č.a zatekli su pet do šest lica ispred kafane, a u kafani su bila dva lica od kojih jedno sa povrijeđenim nosom, a drugo jedan mladić za koga je naknadno saznao da je svirao u kafani. P.E. nije bio na lice mjesta a vlasnik kafane im je kazao da se desila tuča i da je upotrijebljeno vatreno oružje. Tokom uviđaja na licu mjesta pronašli su projektil koji je prilikom ispaljivanja probio stolicu, itison koji se nalazio na podu i zaustavio se na betonskom podu U jednom trenutku neko od lica ispred kafane je rekao '' vratio se P.a'' On je primijetio lice za koje su okupljeni kazali da je P.E. kako ispred kafane nosi u ruci metalnu šipku dužine  oko 1,50 m i širine oko 5 cm. Kolega LJ.a koji je sa P.om u nekom srodstvu pokušao je na prijateljski način da umiri P.u koji je psovao i prijetio a kome su prisutni vikali '' baci to, baci to'' misleći na šipku''. Ovo P.a nije poslušao, već se i dalje kretao prema njima sa metalnom šipkom. On kao vođa patrole pošao je prema P. s namjerom da ga umiri i da mu kaže da baci šipku, međutim P.a je podigao šipku i krenuo da ga njome udari po glavi, prijeteći za to vrijeme riječima '' pobiću vas, poklaću vas svija''. Da bi izblokirao udarac podigao je ruke ali je šipka bila toliko teška pa mu je ruke potisnula na dolje pa kako je izmakao glavu na desnu stranu da izbjegne udarac po glavi, šipka ga je udarila u lijevo rame. Tada su kolege K. i L. pritrčali, uhvatili P.u i uspjeli da mu stave lisice na ruke. Kolege su ga potom povele u Hitnu pomoć. Iskaz ovog svjedoka sud je u potpunosti prihvatio kao jasan, logičan i uvjerljiv, ničim doveden u sumnju, ne sračunat na otežavanje, ili pak olakšavanje, krivičnog položaja okrivljenog, a potvrđen navodima iz iskaza  LJ., K.a, L.a, K.a, Č.H.a, M.A.a.</span>
</p>
<p class="p3"></p>
<p class="p3">
<span>	Iz nalaza i mišljenja vještaka medicinske struke dr N. J.a proizilazi da je predmet vještačenja bila medicinska dokumentacija izvještaj ljekara specijaliste od 15.10.2011 godine br.protokola 8556 Opšte bolnice Bijelo Polje i otpusna lista sa epikrizom Opšte bolnice Bijelo Polje matični broj istorije bolesti 4109 /2011. U kliničkom nalazu i izvještaju je napisano iskrivljena nosna pregrada nastala pose povrede kontuzije a iz otpusne liste proizilazi da je pacijent Č.S. hospitolizovan u hiruško-ORL Bolnice Bijelo Polje u periodu od 16.10.2011 godine, do 24.10.2011 godine, kao hitan slučaj zbog povrede nosa nastale u tuči od 15.10.2011 godine. U završnoj dijagnozi otpusne lice napisano je da postoji prelom nosnih kostiju sa dislokacijom a pacijentu je na odjeljenju urađena repozicija nosnih kostiju kako bi se iste vratile u  odgovarajući anatomski položaj i postigli estetski i funkcionalni evekti a potom  urađena imobilizacija gipsanim trakama i flasterom. Imobilizacija otklonjena sedmi dan i po skidanju imobilizacije pacijent je otpušten kući. Navedena povreda nosa tj.nosne piramide i nosnih kostiju, prelom nosnih kostiju sa dislokacijom je nastala udarom tupe mehaničke sile kao što je udarac stisnutom pesnicom, udarac koljenom, nogom, laktom, bezbol palicom, ili drugom tupom mehaničkom silom. Po vještaku navedena povreda prelom nosnih kostiju sa dislokacijom je teška tjelesna povreda. Pojašnjavajući svoj nalaz na glavnom pretresu vještak je istakao da bi se zadobila ova povreda morao je biti jači intenzitet udarca povreda je mogla nastati i od jednog i od više udaraca ali je sigurno izazvana tupinom mehaničke sile pesnica, palica i slično. Po spoljašnjim manifestacijama povreda najviše odgovara udarcom stisnutom pesnicom sa pravcem udarca sile naprijed i malo sa strane jer je u kliničkomnalazu opisano da postoji iskrivljena nosna piramida u desnu stranu. Nalaz i mišljenje vještaka sud je u potpunosti prihvatio kao realan i objektivan, dat po osnovu činjenica konstatovanih u medicinskoj dokumentaciji za oštećenog Č.S.a, po pravilima struke i nauke, a potvrđen navodima iz iskaza oštećenog Č.S.a i svjedoka Č.S.a, Č.M.a, Č.H.a.</span>
</p>
<p class="p3"></p>
<p class="p3">
<span>	Iz nalaza i mišljenja vještaka medicinske struke dr S.M.a  proizilazi da je predmet vještačenja bila medicinska dokumentacija oštećenog N.S. gdje je u izvještaju iz Hitne pomoći navedeno da se pacijent javio na pregled zbog povrede koju je zadobio u tuči. Pacijen se prilikom pregleda žalio na bolove na predjelu lijevog ramena gdje je kliničkim pregledom bio vidljiv otok i trakasta oguljotina kože dužine oko 7 cm, i širine oko 3 cm, a drugih vidljivih povreda nije bilo. Navedena povreda u predjelu lijevog ramena spada u laku tjelesnu povredu koja je nespicifična povreda - ozleda i mogla je nastati na bezbroj načina između ostalog i udarom tupo tvrdog predmeta u predjelu lijevog ramena ušta spada i metalna šipka koju je oštećeni naveo kao sredstvo povređivanja. Pojašnjavajući svoj nalaz na glavnom pretresu vještak je istakao da povreda opisana kao trakasta oguljotina dužine 7 cm i širine oko 3 cm, ukazuje da je predmet kojim je nanešena povreda morao biti oblika šipke ili nekog drveta promjera 3 cm, a ako je povreda nanijeta udarcem metalnom šipkom udarac je morao biti jačeg intenziteta. Pošto nije precizno opisan  pravac povrede i otoka vještak se nije mogao izjasniti da li je bio vertikalni ili horizontalni udarac. Nalaz i mišljenje vještaka sud je u potpunosti prihvatio kao realan i objektivan, dat po osnovu činjenica konstatovanih u medicinskoj dokumentaciji za oštećenog N.S., po pravilima struke i nauke, a potvrđen navodima iz iskaza oštećenog N.S. i svjedoka L.a, K.a, LJ., K.a, Č.S.a, Č.M.a, M.A.a, Č.H.a.</span>
</p>
<p class="p3">
<span>			</span>
</p>
<p class="p3">
<span>	Iz nalaza i mišljenja vještaka medicinske struke psihijatra dr G. K. proizilazi da u vrijeme izvršenja djela koje mu je stavljeno na teret P.E. je bio u stanju pravog pijanstva. Klinička  slika koju je pri tom ispoljavao odlikovala se u sledećim sinptomima: izraženoj agresiji koja nije izazvana od strane oštećenih, dugom trajanju takvog stanja, nedostatku logične i adekvatne motivacije u vršenju djela, gubitku pamćenja za navedeni period, kao i relativno očuvanoj intrapsihičkoj povezanosti (znao je da se vrati na mjesto sukova, da napadne na grupu policajaca koji su bili naoružani i da natavi da ih i dalje psuje i prijeti, i ako je bio svjesan ko su). Ovi elementi ukazuju da se radilo o simptomima jakog izraženog običnog pijanstva. Vještak je mišljenja da kod P.e E.a u vrijeme pregleda ne postoji stanje trajanje privremene ili duševne bolesti ili poremećenosti kao ni zaostalog umnog razvoja. Ne postoje medicinski indikatori koji bi ukazivali da je bolovao od neke duševne bolesti u vrijeme kritičnog događaja, te nije bolovao od istih i prije nego što je pristupio uzimanju alkohola dana 15.10.2011 godine. U vrijeme izvršenja djela koje mu je stavljeno na teret P.E. je bio u stanju pravog pijanstva sa količinom alkohola u krvi od 2,11 prilikom sukoba u kafani i količinom alkohola u krivi od 1,98 prilikom sukoba ispred kafane. Analiza sinptoma ukazuje da se radi o jakom izraženom običnom pijanstvu. Sa medicinske tačke gledišta osoba sa pijanstvom sa nivoom alkoha u organizmu u navedenom stepenu bila je u smanjenom stepenu da svati značaj svojih postupaka i da upravlja njima.  Nalaz i mišljenje vještaka sud je u potpunosti prihvatio kao realan i objektivan, dat po osnovu psihijatrijskog pregleda i psihološkog testiranja okrivljenog P.E.a izvršenog dana 13.03.2012 godine, u prostorijama Centra za mentalno zdravlje, po osnovu zapisnika o ispitivanja alkohola u organizmu po metodi draeger - iz izdahnutog vazduha od 15.10.2011 godine, kao i po osnovu subjektivnih pokazatelja iz spisa predmeta.</span>
</p>
<p class="p3"></p>
<p class="p3">
<span>	Odbranu okrivljenog P.E.a da je on kritičnog događaja zbog alkoholisanosti nije mogao upravljati svojim potupcima, sud nije prihvatio i istu je cijenio kao isključivo usmjerenu na izbjegavanje sopstvene krivice. </span>
</p>
<p class="p3"></p>
<p class="p3">
<span>	Naime, iz cjelokupnog ponašanja okrivljenog P.e kritičnog dana i kritične večeri, proizilazi da je okrivljeni P.E. nakon što je pred navedenu kafanu vezao psa, sa okrivljenim P.I.om normalno ušao u kafanu, hodom bez teturanja, prišao  stolu, koji je bio do vrata od WC-a i sjeo za isti. P.E. svojim ponašanjem od momenta sjedanja za sto nije skretao pažnju prisutnih gostiju, oštećenog M. J.a je ne verbalno dovikivanjem ili pak galamom već mirno pokretom ruke pozvao da dođe za njegov sto, nakon M.evog prilaska stolu sa njim je uspostavio komunikaciju normalnim tonom pitajući ga '' šta me gledaš'' a potom na M.evo objašnjenje i izvinjenje istom kazao '' nema tu više izvini''. M.S.u koji je prišao do stola da vidi o čemu se radi kazao je ''bježi ti šta hoćeš''. Nakon što ga je M.Š.o izgurao iz kafane P.E.a, P.E. je ušao u vozilo P.a R.a a P.a M. je sjeo u svoja kola i otišao za njima. P.E. je pobjegao iz R.vih kola i pješke se u noćnim uslovima po mraku vratio do mjesta kritičnog događaja ispred kafane noseći u ruci šipku koju je pri tom uspio da pribavi. P.E. je po povratku pred kafanu imao orjentaciju da su na mjesto kritičnog događaja ispred kafane prisutni i policajci. Ovakvo opisano ponašanje okrivljenog P.E.a ukazuje da on kritične večeri nije  bio u stanju patološke napitosti već u stanju jako izraženog običnog pijanstva u kojem stanju je njegova sposobnost da shvati značaj svojih postupaka i da upravlja njima bila smanjena ali ne i bitno smanjena, te je po ocjeni suda okrivljeni P.E. sva krivična djela stavljena mu na teret izvršio u uračunljivom stanju.</span>
</p>
<p class="p3"></p>
<p class="p3">
<span>	Da je okrivljeni P.E. kritičnog događaja u kafani  posjedovao pištolj nepoznate marke i kalibra 6,5 mm, potvrđeno je izjavama svjedoka M.a, Č.S.a, M.M.a, M.K.a, te sadržinom pisanih dokaza, izvještajem o balističkom vještačenju br. 468/11 od 10.11.2010 godine, kao i izvještajem o analizi parafinskih rukavica br. 4667/11 od 10.11.2011 godine.</span>
</p>
<p class="p3"></p>
<p class="p3">
<span>	Postupajući na opisani način noseći u Ugostiteljskom objektu - kafani predmetni pištolj, koji ugostiteljski objekat je javno mjesto u smislu čl.11 st.2. Zakona o oružju, okrivljeni P.E. je postupao suprotno čl.11 st.1. Zakona o oružju kojim članom je propisano '' zabranjeno je nošenje oružja na javnom mjestu'' te je isti ovakvim svojim ponašanjem ostvario obilježja krivičnog djela nedozvoljeno držanje oružja iz čl. 403. st.1. Krivičnog zakonika pri čemu je okrivljeni bio svjestan da je kafana javno mjesto i da je nošenje oružja na javnom mjestu zakonom zabranjeno pa je krivično djelo izvršio s umišljajem i za isto je kriv.</span>
</p>
<p class="p3"></p>
<p class="p3">
<span>	Da je okrivljeni P.E. kritične večeri ''nakon kraće prepirke sa oštećenim M.J., za stolom za kojim je sjedio ugrozio sigurnost istog prijetnjom da će napasti na njegov život ili tijelo, na način što je izvadio iz desnog džepa pištolj, repertirao ga i podigao u pravcu oštećenog, govoreći mu '' nema tu više izvini'' u čemu ga je spriječio oštećeni M.J.tako što ga je uhvatio za ruke i gurnuo ih prema dolje,</span><span class="s2"> </span><span>a zatim su</span><span class="s2">  </span><span>do njih prišli prisutni gosti prvo M.S. koji je M.a odvojio od okrivljenog a potom između ostalih M.M.i Č.S. što je oštećeni M. iskoristio i udaljavao se od stola'' potvrđeno je navodima iz iskaza svjedoka M. J.a, Č.S.a, M.S.a M.M.a, G.E.a, Č.M.a.</span>
</p>
<p class="p3"></p>
<p class="p3">
<span>	Postupajući na opisani način upućujući ozbiljnu i objektivno podobnu prijetnju oštećenom M. J.u riječima '' nema tu više izvini '' u okolnostima kada je prema oštećenom podizao repertirani pištolj, okrivljeni je kod oštećenog izazvao  osjećaj straha i opšte osjećajne sigurnosti te je ovakvim ponašanjem prema oštećenom M. J.u ostvario obilježja krivičnog djela ugrožavanje sigurnosti iz čl. 168. st.1. Krivičnog zakonika.</span>
</p>
<p class="p3"></p>
<p class="p3">
<span>	Imajući u vidu okolnosti pod kojima se ovo dešavalo da je okrivljeni oštećenom riječi '' nema tu više izvini'' uputio za vrijeme dok ga je jednom rukom držao oko vrata savijajući mu glavu a u drugoj repertirani pištolj koji je podizao ka oštećenom, po ovjektivnom shvatanju ovakvo ponašanje okrivljenog u datim okolnostima kod prosječnog čovjeka moralo je izazvati osjećaj nesigurnosti i straha a ovo posebno sa razloga što je okrivljeni bio u posjedu  sredstva - pištolja koje sredstvo je podobno da se ostvari zlo obuhvaćeno prijetnjom te kod oštećenog stvorio osjećaj ugroženosti, pa je sud prihvatio navode iz iskaza oštećenog M.a da se zbog iskazane prijetnje i uperenog repertiranog pištolja osjetio ugroženim i uplašenim.</span>
</p>
<p class="p3"></p>
<p class="p3">
<span>	Po ocjeni suda okrivljeni je ovo krivično djelo izvršio s umišljajem jer je bio svjestan da će ozbiljnom prijetnjom konkretno upućenom oštećenom M.u u vrijeme i na mjestu kako je to predstavljeno u izreci presude i okolnostima kada je držao repertiran pištolj kod istog izazvati strah, ugroženost i nesigurnost, pa je djelo htio i za isto je kriv. </span>
</p>
<p class="p3"></p>
<p class="p4">
<span>	</span><span class="s1">Da je okrivljeni P.E. kritičnog događaja i vremena u predmetnoj kafani iz vatrenog oružja - pištolja nepoznate marke kalibra 6,35 mm ispalio jedan projektil u patos u momentu kada su u kafani bili gosti Č.M.o, M.S., Č.S., M.A., M.M., G.E. i M.K., potvrđeno je navodima iz iskaza ovih svjedoka te sadržinom pisanih dokaza, izvještajem o balističkom vještačenju br. 468/11 od 10.11.2010 godine, kao i izvještajem o analizi parafinskih rukavica br. 4667/11 od 10.11.2011 godine, a u tom pravcu da je u kafani pucano i da je na licu mjesta pronađen projektil potvrdili su svjedoci - namještenici policije K., LJ.a,K., L. i N..</span>
</p>
<p class="p3"></p>
<p class="p4">
<span>	</span><span class="s1">Postupajući na opisani način ispaljujući kritičnog događaja u predmetnoj kafani jedan pištoljski projektil u patos i to u momentu kada je u kafani bilo okupljeno više gostiju i to: Č.M.o, M.S., Č.S., M.A., M.M., G.E. i M.K., okrivljeni P.E. je ovakvim svojim ponašanjem izazvao konkretnu opasnost za živote i tijelo oštećenih Č.M.a, M.S.a, Č.S.a, M.A.a, M.M.a, G.E.a i M.K.a, pa je ovakvim svojim ponašanjem ostvario obilježja bića krivičnog djela izazivanje opšte opasnosti iz čl.327 st.3 u vezi st.1.Krivičnog zakonika, pri čemu je okrivljeni bio svjestan da se u kafani nalazi više lica i da ispaljujući pištoljski projektil dok su ova lica bili unutra u kafani može izazvati konkretnu opasnost za njihove živote i tijela pa je krivično djelo izvršio s umišljajem i za isto je kriv. </span>
</p>
<p class="p3"></p>
<p class="p3">
<span>	Da je okrivljeni P.E. kritične večeri ispred kafane vlasništvo Č.S.a napao službeno lice u vršenju službene dužnosti - poslova javne bezbjednosti OPS N.a udarajući istog metalnom štanglom u predjelu lijevog ramena potvrđeno je navodima iz iskaza oštećenog N.a, te svjedoka K.a,L.a, K.a, LJ., Č.S.a, Č.S.a, Č.M.a, M.A.a, Č.H.a, medicinskom dokumentacijom izdatoj na ime oštećenog N.a  i s njom u vezi nalazom i mišljenjem vještaka medicinske struke dr S.M.a.</span>
</p>
<p class="p3"></p>
<p class="p3">
<span>	Postupajući na opisani način okrivljeni P.E. je ovakvim svojim ponašanjem ostvario obilježja krivičnog djela napad na službeno lice u vršenju službene dužnosti iz čl. 376 st. 3. u vezi st. 1 i 2. Krivičnog zakonika. Prema odredbi čl.376. st.1. Krivičnog zakonika, krivično djelo napad na službeno lice u vršenju službene dužnosti čini onaj ko napadne ili prijeti da će napasti službeno lice u vršenju službene dužnosti. Okrivljeni bio svjestan da je oštećeni N. službeno lice - ovlašćeni policijski službenik koji je kritičnog događaja bio u uniformi i vršio poslove javne bezbjednosti - uspostavljanje narušenog javnog reda i mira, pa je okrivljeni  P.E. opisanim ponašanjem ostvario obilježja krivičnog djela napad na službeno lice u vršenju službene dužnosti iz čl. 376 st. 3. u vezi st. 1 i 2. Krivičnog zakonika, koje je izvršio s umišljajem i za isto je kriv. </span>
</p>
<p class="p3"></p>
<p class="p7">
<span>	</span><span class="s3">Odbranu okrivljenog P.I.a, sud je cijenio kao isključivo usmjerenu na izbjegavanje sopstvene krivice te istu nije prihvatio jer je njegova odbrana obezvrijeđena izvedenim dokazima u toku postupka. </span>
</p>
<p class="p3"></p>
<p class="p3">
<span>	 Naime, iz iskaza oštećenog - svjedoka Č.S.a i svjedoka Č.S.a, Č.M.a, M.A.a, Č.H.a, medicinske dokumentacije izdate na ime oštećenog Č.S.a i s njom u vezi nalazom i mišljenjem vještaka medicinske struke N. J.a, te pojašnjenje nalaza istog vještaka sa glavnog pretresa, sud je u odnosu na okrivljenog P.I.a utvrdio činjenično stanje da je on: dana 15.10.2011 godine, oko 20,40 h, u naselju B.a, opština Bijelo Polje, u kafani vlasništvo Č.S.a  tjelesno povrijedio oštećenog Č.S.a, na način što ga je pesnicom udario u predjelu nosa, kojom prilikom je oštećeni zadobio povrede u vidu preloma nosnih kostiju sa dislokacijom.</span>
</p>
<p class="p3"></p>
<p class="p3">
<span>	Postupajući na opisani način okrivljeni P.I. je ovakvim svojim ponašanjem ostvario obilježja krivičnog djela teška tjelesna povreda iz čl.151. st.1. Krivičnog zakonika, pri čemu je okrivljeni bio svjestan da udarajući pesnicom u predjelu nosa oštećenog Č.S.a istom može nanijeti tešku tjelesnu povredu pa je na to pristao, te je krivično djelo izvršio s umišljajem i za isto je kriv. </span>
</p>
<p class="p3"></p>
<p class="p3">
<span>	Odlučujući u pogledu vrste i visine krivične sankcije, a cijeneći sve okolnosti iz čl. 42 Krivičnog zakonika sud je kod okrivljenog P.E.a kao olakšavajuće okolnosti našao da se radi o mlađem neosuđivanom licu, lošeg imovnog stanja, kome se oštećeni nijesu pridružili krivičnom gonjenju, koji se u toku postupka korektno držao pa u nedostatku otežavajućih okolnosti sud je ove olakšavajuće okolnosti cijenio kao naročito olakšavajuće okolnosti i istom u smislu čl. 45 i 56 KZ, ublažio kaznu utvrđujući mu pojedinačno za krivično djelo izazivanje opšte opasnosti iz čl.327. st.3. u vezi st. 1. KZ, kaznu zatvora od osam mjeseci i za krivično djelo napad na službeno lice u vršenju službene dužnosti iz čl.376. st.3. u vezi st. 1 i 2. KZ, kaznu zatvora od pet mjeseci,koje kazne su ispod zakonskog minimuma kazne za ova djela a za krivično djelo nedozvoljeno držanje oružja iz čl. 403. st.1. KZ, kaznu zatvora od četiri mjeseca; i  za krivično djelo ugrožavanje sigurnosti iz čl. 168 st.1. KZ, izvršenu na štetu oštećenog M. J.a, kaznu zatvora od trideset dana; te je primjenom čl.48 KZ istog osudio na jedinstvenu kaznu zatvora od jedne godine i dva mjeseca, smatrajući da će se zatvorskom kaznom u ovolikom trajanju ostvariti svrha kažnjavanja, iz čl. 32 Krivičnog zakonika. Sud je pri tom imao u vidu težinu krivičnog djela, i jačinu ugrožavanja zaštićenog dobra.  U smislu čl.51 KZ, okrivljenom P.E.u je u izrečenu kaznu uračunato vrijeme provedeno u pritvoru od 15.10.2011 godine do 15. 11. 2011 godine.</span>
</p>
<p class="p3"></p>
<p class="p3">
<span>	Iz izvedenih dokaza, sud je utvrdio drugačije činjenično stanje od činjeničnog stanja predstavljenog dispozitivom optužnice i isto je sadržano u izreci presude. </span>
</p>
<p class="p3"></p>
<p class="p3">
<span>	Odlučujući u pogledu vrste i visine krivične sankcije, a cijeneći sve okolnosti iz čl. 42 Krivičnog zakonika sud je kod okrivljenog P.I.a kao olakšavajuće okolnosti našao da se radi o mlađem neosuđivanom licu, lošeg imovnog stanja, koji se u toku postupka korektno držao, pa u nedostatku otežavajućih okolnosti sud je ove olakšavajuće okolnosti cijenio kao naročito olakšavajuće okolnosti i istom u smislu čl. 45 i 56 KZ, ublažio kaznu izričući mu kaznu zatvora od tri mjeseca koja kazna je ispod zakonskog minimuma kazne za predmetno krivično djelo smatrajući da će se zatvorskom kaznom od tri mjeseca ostvariti svrha kažnjavanja, iz čl. 32 Krivičnog zakonika. Sud je pri tom imao u vidu težinu krivičnog djela, i jačinu ugrožavanja zaštićenog dobra. </span>
</p>
<p class="p3"></p>
<p class="p3">
<span>	Shodno čl.226  Zakonika o krivičnom postupka, odlučeno je u pogledu paušala u iznosu od po 40,00 €, vodeći računa o imovinskim prilikama okrivljenih i dužini trajanja postupka.</span>
</p>
<p class="p3"></p>
<p class="p3">
<span>	Sud je okrivljene shodno čl. 229 Zakonika o krivičnom postupku obavezao na plaćanje troškova krivičnog postupka i to okrivljenog P.E.a da plati ukupan iznos od 435,50 €, od čega 99,00 € na ime troškova vještačenja: po vještaku medicinske struke dr S.M.u, 99,00 € po vještaku medicinske struke dr K. G. i troškove odbrane za branioca po službenoj dužnosti A,B.Lu iznosu od 337,50 €, a okrivljenog P.I.a da plati troškove postupka koji se odnose na vještačenje po vještaku medicinske struke dr N. J.u u iznosu od 108,00 €,</span>
</p>
<p class="p3"></p>
<p class="p3">
<span>	Sa iznijetih razloga shodno čl. 374 Zakonika o krivičnom postupku, odlučeno je kao u izreci presude.</span>
</p>
<p class="p3"></p>
<p class="p2">
<span>OSNOVNI SUD U BIJELOM POLJU</span>
</p>
<p class="p2">
<span>Dana  27.03.2012    2012. godine</span>
</p>
<p class="p3"></p>
<p class="p3"></p>
<p class="p3">
<span>Zapisničar 						                     S U D I J A </span>
</p>
<p class="p3">
<span>Koviljka Lješnjaks.r.				                           Dragan Mrdak s.r.</span>
</p>
<p class="p3"></p>
<p class="p5"></p>
<p class="p5"></p>
<p class="p3"></p>
<p class="p3"></p>
<p class="p8"></p>
<p class="p8"></p>


</body>