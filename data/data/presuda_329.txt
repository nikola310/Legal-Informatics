<div style="text-align: right">
	<strong><em>&nbsp;K.br.07/76</em></strong><br>
	&nbsp;</div>
&nbsp;
<div style="text-align: center">
	<strong><em>U IME NARODA</em></strong><br>
	&nbsp;</div>
<strong><em>OSNOVNI SUD U PODGORICI</em></strong>, u vijeću sastavljenom od sudije Maje Zeković, kao predsjednika vijeća i sudija porotnika Lubarda Vojislava i Božović Dragana, kao članova vijeća, uz učešće Janković Andrijane kao zapisničara, u predmetu protiv optužene Lj.B., koju u ovom postupku brani B.M., adv.iz P., zbog krivičnog djela prevara iz čl.244 st.3 u vezi st.1 Krivičnog zakonika, odlučujući po optužnici ODT-a u Podgorici Kt.br.721/05 od 17.01.2007.godine, izmjenjenoj na glavnom pretresu od 09.11.2010.godine, koju je na istom zastupao Saša Čadjenović, zamjenik ODT-a u Podgorici, nakon održanog glavnog i javnog pretresa, u prisustvu zastupnika optužbe, optužene i njenog branioca, nakon tajnog vijećanja i glasanja dana 09.11.2010.godine donio je, a dana 10.11.2010.godine i javno objavio<br>
&nbsp;<br>
&nbsp;
<div style="text-align: center">
	<strong><em>PRESUDU</em></strong><br>
	&nbsp;</div>
<strong><em>OPTUŽENA:</em></strong><br>
&nbsp;<br>
<strong><em>LJ.B.</em>, </strong>JMBG…, od oca B. i majke R., rodjene R., rodjena …. u K., nastanjena u P. u stanu D. M., gdje plaća sobu, završila srednju trgovinsku školu, radi privatno čuva djecu, razvedena, bez djece, lošeg imovnog stanja, neosudjivana.<br>
&nbsp;<br>
Na osnovu čl.363 st.3 i čl. 203 st.1 Zakonika o krivičnom postupku Crne Gore<br>
&nbsp;
<div style="text-align: center">
	<strong><em>OSLOBADJA SE OD OPTUŽBE</em></strong><br>
	&nbsp;</div>
<div>
	<em>Kojom je predstavljeno da je:</em><br>
	&nbsp;</div>
Dana 11.05.1998.godine, u P., u namjeri da sebi pribavi protivpravnu imovinsku korist lažnim prikazivanjem i prikrivanjem činjenica dovela u zabludu drugog da joj na štetu imovine preda novac, na način što je prilikom zaključenja ugovora Ov.br.14140/98 o kupoprodaji nepokretnosti - stana u ul…, sa oštećenim &nbsp;A. P., istom lažno prikazala da će mu nakon zaključenja ugovora predati u vlasništvo označenu nepokretnost, i istovremeno prikrila činjenicu da je predmetni stan već prodala S.R. dana 06.04.1998.godine, sa kojom je zaključila predugovor o kupoprodaji Ov.br.10025/98, te na taj način oštećenog dovela u zabludu da sa njom potpiše naprijed označeni ugovor i preda novac u iznosu od 15.338,75 eura, u kom iznosu je i pribavila protivpravnu imovinsku korist,<br>
<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; -čime bi izvršila krivično djelo prevara iz čl.244 st.3 u vezi st.1 Krivičnog zakonika CG.<br>
<br>
Troškovi krivičnog postupka, padaju na teret budžetskih sredstava suda.<br>
&nbsp;
<div style="text-align: center">
	<strong><em>O b r a z l o ž e nj e</em></strong><br>
	&nbsp;</div>
Optužnicom ODT-a u Podgorici Kt.br.721/05 od 17.01.2007.godine, optuženoj Lj.B. stavljeno je na teret izvršenje krivičnog djela prevara iz čl.244 st.4 u vezi st.1 Krivičnog zakonika.U završnoj riječi zastupnik optužbe je promijenio dispozitiv i pravnu kvalifikaciju krivičnog djela koje je okrivljenoj Lj.B. stavljeno na teret &nbsp;a kako je to bliže označeno u izreci ove presude, i pri tako izmjenjenoj optužnici u cjelosti ostao, jer je kako smatra provedenim dokazima nesporno utvrdjeno da je okrivljena izvršila krivično djelo koje joj je stavljeno na teret.Odbranu okrivljene koja je data na glavnom pretresu smatra u potpunosti neosnovanu i sračunatu na izbjegavanje krivično pravne odgovornosti. Ovakav zaključak zastupnika optužbe temelji se na provedenim dokazima, kako materijalnim, tako i personalnim, nalazeći da iz materijalnih dokaza koje, po njegovom nalaženju, ni okrivljena &nbsp;Lj.B., ne spori, utvrdjuje se odlučna činjenica da je ista svoj stan u dva navrata i to 06.04.1998.godine, a potom 11.05.1998.godine, prodala za iste novčane iznose i to prvo &nbsp;S.R., a potom A.P. Označene ugovore okrivljena ne spori, već naprotiv ističe u svojoj odbrani da ih je potpisala.Iskazima saslušanih svjedoka u potpunosti je osporen dio odbrane okrivljene u kome negira da je pribavila protivpravnu imovinsku korist prodajom stana. Nesporno je da je S.R. predala novac po potpisanom ugovoru kao i što je nesporno da je A.P. predao novac po potpisanom drugom ugovoru. Iz iskaza imenovanih svjedoka nesporno proizilazi da A.P. u trenutku sklapanja ugovora za prethodni ugovor nije znao, koji je zaključen izmedju okrivljene i &nbsp;S.R. Zastupnik optužbe takodje nadalje nalazi, da iskaz svjedoka na koga se okrivljena poziva tokom čitavog postupka Ž.A. u cjelosti obara odbranu okrivljene, jer je isti sasvim jasno i decidno izjavio da od prodaje stana nije vidio nikakvu korist. Jedini i logični zaključak je da je odbrana neistinita jer je svim provedenim dokazima utvrdjeno da je okrivljena lažno prikazala i prikrila odlučne činjenice i time dovela u zabludu A.P., da sa njom zaključi ugovor i preda joj novac, pa je shodno tome u svojim radnjama ostvarila sva bitna obilježja bića krivičnog djela prevara. Konačno je predložio da sud okrivljenu oglasi krivom i osudi po zakonu.<br>
<br>
Okrivljena Lj.B. je u svojoj odbrani tokom cijelog postupka, izričito negirala krivično djelo koje joj je stavljeno na teret, u bitnom navodeći, da je imala jednog prijatelja iz S., iz mjesta B., koji se zove Ž.A. Da je Ž.A. je u to vrijeme bio upao u neki veliki gubitak, a bavio se nekim privatnim poslovima, i od S.R., je uzeo kola koja je htio da proda. Prije toga &nbsp;S.R. uopšte nije poznavala.Tada je Ž.A. nagovorio da svoju garsonjeru, koja se nalazi u ul… na III spratu u B. V, da kao garanciju da će S.R. on vratiti novac od kola, a kada Ž.A. vratio S.R. novac, da S.R. njoj vrati garsonjeru. Tada su oni sačinili nešto u pismenoj formi, što je stvarno potpisala, ali nije čitala šta piše tu, jer&nbsp; je Ž.A. vjerovala na riječ, i nije mogla ni da pomisli da će nešto tako da uradi. Nakon što je okrivljenoj od strane istražnog sudije prezentirao pred Ugovor o prodaji ovjeren 06.04.1998.godine, pred Osnovnim sudom u Podgorici, okrivljena je istakla da se na mjestu prodavca nalazi njen potpis. Sjeća se da su dolazili u sud na prizemlje da ovjeravaju to, isti je potpisala. Zna da je Ž.A. davao S.R. kamatu u iznosu od 2.000 DM, i to od marta 1998.godine do januara 1999.godine. Bombardovanje je počelo 1999.godine i tu je sve stalo, tražila je Ž.A., ali joj je rekao da tada nije mogao ništa, dok se sve ne završi a u medjuvremenu se S.R. uselila u garsonjenu, i od tada je sve počelo. Dalje ističe, da kada je Ž.A. uzeo kola od S.R. da ih proda, posle nekog vremena joj je rekao da kola nije mogao da proda, i da će njemu neki A.P., koga nije poznavala dati na zajam 20.000 DEM, koji zajam mora da vrati, i da ona opet potpiše taj ugovor za njenu garsonjeru, ali na &nbsp;A.P. kao garanciju da će &nbsp;Ž.A. vratiti pare i to za 6 mjeseci, te da će A.P. davati kamatu od 2.000 DEM. Tako je i sa &nbsp;A.P. potpisala ugovor i isti ovjerili pred sudom, tako da se na tom ugovoru nalazi njen potpis na mjesu prodavca. A.P. i S.R. su joj tražili da dodje na sudjenje, ali da govori samo kako njima odgovara, to nije htjela, već je htjela samo da kaže istinu i to u sudu, a ne da ide kod njihovih advokata. Ne zna šta joj je bilo, niti zna šta joj je bilo da stan tako bez idje ičega da na povjerenju, a na riječ Ž.A., i da ni dinara nije uzela ni od S.R. ni od A.P. Okrivljena je &nbsp;na glavnom pretresu ponavljajući svoju odbranu dalje pojasnila, da je bila u vezi sa Ž. A. iz Srbije, možda nekih godinu dana prije nego što se sve ovo desilo. Svjesna je da je ispala naivna i prevarena, ali je Ž.A. vjerovala, i upravo zbog tih njegovih finansijskih problema, kako joj je on to sve objasnio, pristala je da u sud potpiše,&nbsp; neznajući što potpisuje u prisustvu Ž.A., S. R. i &nbsp;M.J., a u stvari je mislila i povjerovala im da potpisuje samo neku vrstu zaloge, jer su joj svi troje rekli da njen stan niko neće dirati, takodje je isto tako potpisala u prisustvu A. P. i Ž.A. u sudu nešto što je mislila takodje da je neka vrsta zaloge, iz svoje sopstvene neukosti i naivnosti nije pročitala što je potpisala.&nbsp; Kod sebe nema čak ni ove ugovore, za koje je kasnije saznala kada je postupak pokrenut da su pitanju bili ugovori o kupoprodaji njenog stana. Bila je očevidac i u direktnom je saznanju, da je Ž. A. plaćao kamatu u iznosu od 2.000 eura, svakomjesečno kako S.R., tako i A. P., i to S.R. od 01.aprila 1998.godine, do januara 1999.godine, a A. P. od 01.aprila 1998.godine do decembra 1998.godine. U decembru 1998.godine pozvala je S.R. i molila je da S.R. preuzme novac od Ž.A., kako bi ostalo u svom stanu, medjutim S.R. joj je rekla da neće uzimati glavu Ž.A. za 20.000 DEM, isto tako joj je S.R. rekla da joj neće dirati stan. U januaru 1999.godine došao je kod nje M. J., što je doživjela kao dobronamjeran gest, i rekao joj da odu u S. i potraže Ž.A., da ne bi ostala bez stana, jer je sa Ž.A. izgubila kontakt od 01.januara 1999.godine kada je i dao poslednju ratu S.R. Tako su otišli u S. u mjesto B., i tamo je ostala 3 mjeseca. Tokom tih tri mjeseca uspjela je u jednom navratu da se vidi sa Ž.A. i to u B., i tada joj je Ž.A. rekao da nikakvih problema neće biti, da će on vratiti glavnicu i kamatu i S.R. i A. P., i da njen stan niko neće dirati, i obećao joj da čim pare nadje da će doći u P. sve da riješi.Medjujtim, u medjuvremenu se zaratilo, Ž.A. je otišao negdje u vojsku i izgubila svaki kontakt s njim. Kada se u maju mjesecu 1999.godine vratila iz S. u P., ustanovila je da joj je stan obijen, da su vrata promijenjena, i da u njemu živi S.R., i od tada ona živi privatno, zakupljući sobe. Od tog perioda imala je kontakta sa M. J. i A. P., i sa advokatima A. P. i S.R., koji joj se nijesu predstavljali ali su je u više navrata pozivali da dodje kod njih da bi dala iskaz onako kako joj oni nalože, da ne pominje kamate, medjutim rekla im je da kad bude sudjenje da će reći samo istinu. Pojasnila je, da je stanovala privatno u mjestu B. dok je bila u S., i tu sobu plaćao je Ž. A.Nakon toga Ž.A. joj je rekao da je bolje da predje u P., da je tu ne bi našli sin S. R. i M. J., kojima je Ž.A. trebao da da pare, to nije razumjela, niti joj je bilo jasno zbog čega bi bježala, jer su oni Ž.A. tražili, a ne nju, ali je ipak prešla u P., jer joj je Ž.A. plaćao troškove.U tom periodu bila je lošeg psihičkog stanja, zbog svih ovih dogadjaja, gotovo je gubila razum U C. G. se nije vraćala za te 3-4 mjeseca, zato što joj je Ž.A. rekao da sačeka dok se ne snadje za pare, i da se zajedno vrate, da on reguliše ovo sa S.R. i sa A.P. Dalje je pojasnila, da je pogrešno pred sudom rekla da se u S. vidjela samo jednom sa Ž.A., jer je pod stresom, ali se sa Ž.A. vidjala nekoliko puta dok je bila u S., i činjenica je da joj je on plaćao stan i hranu, i da je on prebacio iz B. u P., i da joj je telefonom rekao dok je bila u P., da još sačeka da joj stan niko neće uzeti, i da će on riješiti problem. Dok je bila u S. jednom je kontaktirala telefonskim putem sa A. P., a sa S.R. nije. Kada se vratila iz S. i vidjela da joj je stan obijen, odmah je to prijavila policiji u Blok V. Sigurna je da je Ž.A. vratio S.R. ukupno 20.000 DEM, i to svakomjesečno po 2.000 DEM. Kad su je oni doveli prvi put u sud, da potpiše ovu navodu zalogu, kako su joj objasnili Ž.A., S.R. i M.J., tada je Ž.A. išao negdje u Pravnu pomoć, na sprat, i kasnije joj ispričao da je obavio razgovor sa V. J., iz Pravne pomoći, koja mu je tom prilikom rekla da li &nbsp;Lj.B. zna sve što vi radite, i da li zna što će danas da potpiše, a da je Ž.A.- V.J. rekao, da ona ima povjerenja u njega i da je njega sve opunomoćila, a ovo je njoj sve Ž.A. prenio. Kada je prvi put došla u sud sa S.R., Ž.A. i M.J., potpisala je taj akt, a tvrdi da nije pogledala što je, i ništa nije pročitala i ni pomislila&nbsp; da će je neko prevariti, jer joj je Ž.A. svo vrijeme garantovao da je to samo neka vrsta zaloge, i da ništa ne brine, a isto tako, kada je sa A. P. i Ž. A., bila u sud, nije ništa čitala, već je samo potpisala vjerujući sve Ž.A. Sa Ž.A. se nije vidjela nijednom od njenog povratka iz S. u maju 1999.godine a jedino se čula sa njim u maju 1999.godine dva puta telefonom, kada je vidjela da je ostala bez stana, i od tada joj se Ž.A. više nije javljao na telefon, niti su se gledali. Nikada nije pozvana od strane suda u parničnom postupku po tužbi A. P. u odnosu na tuženu S.R., a predmet je bio njen stan, i nikada nije svjedočila u toj parnici, i sjeća &nbsp;se da su joj M. J. i A. P. i S.R., kao i njihovi advokati govorili da pred sudom treba izjavu dati onako kako joj oni kažu, ali im je rekla da će pred sudom reći samo istinu, medjutim nikada nije svjedočila. Sve pokretne stvari iz njenog stana su ostale zaplijenjene sa stanom, kao i njena roba, i tek nakon nekog vremena joj je S. R. vratila garderobu. Tog dana kada je sa Ž.A. i sa S. R. i M. J. došla u sud da bi riješili te njihove odnose oko novca, bili u su Pravnu pomoć, dok je ona čuvala dijete ispred suda, i tada joj je Ž.A. prenio da je V. Z. udata J., koja radi u Pravnoj pomoći pitala Ž.A. da li je &nbsp;Lj.B. svjesna što potpisuje, iako njoj ni tada Ž.A. nije objasnio što će da potpiše. Dodala je da sada živi u iznajmljenoj sobi u podrumu i čisti stanove, a ranije je čuvala djecu.<br>
<br>
Branilac okrivljene advokat B. M., u svojoj završnoj riječi je istakao da optužena nije izvršila krivično djelo koje joj se stavlja na teret, u najbitnijem ističući da su predmetni ugovori fiktivni, nemoralni, prevarni i zelenaški i poslužili su samo kao garancija za zajam, koji je dat uz visoku mjesečnu kamatu Ž.A. Sve što je optužena rekla bilo je tako, od S. R. je svjedok Ž.A. uzeo polovni "Golf" koji je najvjerovatnije vrijednosti 5.000 eura, od A. P., uzeo je na zajam 10.000 eura, i za te iznose je zadužen stan u vrijednosti od 40.000 eura. Tačnost navedenog proizilazi iz više parničnih postupaka koji su vodjeni pred ovim sudom. Proizilazi iz jedne presude kojom je poništen ugovor izmedju A. P. i okrivljene kao zelenaški, konačno navodeći da je okrivljena bila zaljubljena u svjedoka Ž.A., a ljubav je slijepa kao i justicija u liku optužbe. Shodno navedenoj predložio je da se okrivljena oslobodi od optužbe, i troškove traži po AT-u.<br>
<br>
Zastupnik optužbe je prigovorio završnim riječima branioca okrivljene, u dijelu u kojem je branilac citirao presude koje nijesu pravosnažne u parnici.<br>
<br>
Branilac okrivljene je na prigovor zastupnika optužbe istakao da je citirao punomoćje koje je ovjereno i da sama parnica još nije okončana, jer je vraćena na početno stanje, da su gradjanska vijeća sve do Vrhovnog suda uočili da ovi ugovori "zaudaraju" na zelenaštvo, i jedan i drugi, ali su ograničeni limitirani odredbama ZPP-a, pa na neki način čekaju da se u krivici završi postupak.<br>
Okrivljena Lj.B., je u svojoj završnoj riječi izjavila da je u ovom predmetu prevarena, i sve ono što je rekla sve je istina, Ž.A. je uzeo pare i plaćao kamatu, sklapali su ugovore, njoj niko nije rekao da su u pitanju kupoprodaje, i prihvatila završnu riječ svog branioca.<br>
<br>
Sud je u dokaznom postupku proveo sledeće dokaze: na saglasan predlog stranaka pročitao iskaze svjedoka S.R. dat na zapisniku pred istražnim sudijom ovog suda od 16.11.2006.godine, i sa glavnog pretresa od 04.03.2009.godine, iskaz svjedoka A.P. dat na zapisniku pred istražnim sudijom ovog suda od 13.11.2006.godine i sa glavnog pretresa od 04.03.2009.godine, i iskaz svjedoka&nbsp; M.J. dat na zapisniku pred istražnim sudijom ovog suda od 17.11.2007.godine i sa glavnog pretresa od 03.06.2009.godine, pročitao predugovor ugovora o prodaji od 06.04.1998.godine, pročitao ugovor o kupoprodaji stana od 11.05.1998.godine, pročitao nalaz i mišljenje vještaka finansijske struke V. B. od 29.11.2006.godine, pročitao zapisnik sastavljen pred Osnovnim sudom u Prokuplju, Sudska jedinica u Blacu o saslušanju svjedoka Ž. A. iz B., pročitao izvod iz kaznene evidencije izdat od Uprave policije PJ Podgorica Ispostava Kolašin br.245/10-768/2 od 14.06.2010.godine na ime okrivljene&nbsp; Lj.B., saslušao svjedoka V.J., svjedoka oštećenog A. P., saslušao svjedoka S. R., izvršio uvid u spise predmeta P.br.1824/10 u pravnoj stvari tužilje&nbsp; S.R. u odnosu na tuženog A. P. i pročitao nepravosnažnu presudu ovog suda K.br.09/1166 od 29.09.2010.godine.<br>
<br>
Svjedok&nbsp; S.R. u svom iskazu, datom pred &nbsp;istražnim sudijom ovog suda od 16.11.2006.godine, je navela da je preko jednog prijatelja saznala da Lj.B., prodaje stan u ulici … u B. V, na III spratu. Do tada Lj.B. nije poznavala.Sa Lj.B. je stupila u kontakt i otišla da vidi stan. Razgovarali su oko kupovine stana i dogovorili se za cijenu. Nakon toga sklopile su predugovor o prodaji i nakon što su taj ugovor sastavili kod Službe pravne pomoći, zajedno je sa Lj.B. ovjerila ugovor kod suda. &nbsp;Lj.B. je na ruke &nbsp;isplatila 30.000 maraka za ovaj stan. Medjutim, kako je Lj.B. prije nego što su sklopili ugovor, nju zamolila da stanuje u tom stanu do semptembra, a ugovor su zaključili negdje u aprilu, ne sjeća se koje godine, iz tih razloga su i sačinili&nbsp; ovaj predugovor.Predlog da sačine pred ugovor dao im je službenik u Pravnoj pomoći M. D., kako bi omogućili Lj.B. da stanuje u stanu do septembra. Lj.B. je tada trebala da se seli za S. i da tamo kupi stan. Obzirom da joj se nije žurilo i da joj nije bila nužda, jer je imala kuću, pristala je na te uslove, i zaključili su takav predugovor. Negdje oko nove godine, te iste godine, kada je sklopljen pred ugovor uselila se u ovaj stan u ulici…, a tek godinu dana nakon toga saznala je da je Lj.B. ovaj stan prodala drugo licu. Kada je taj čovjek došao kod njih na stan, tada su saznali da se radi o A.P., koji im je pokazao ugovor o kupoprodaji sa&nbsp; Lj.B. i posjedovni list gdje se&nbsp; A.P. uknjižio kao vlasnik. Tada nije mogla da vjeruje, i nije htjela da se iseli iz stana, pa je A.P. tužio i taj predmet je sad na Vrhovnom sudu. Pokušavala je da stupi u kontakt sa Lj.B., ali je nije mogla nikako pronaći. Zna da je Lj.B. dugo vremena bila u S., jer nakon što su se oni uselili u stan ona je otišla u S. i živjela je u mjesto B.. Kada su zaključili ugovor o kupoprodaji sa Lj.B., i kada su kod Lj.B. pili kafu i piće tu je bio i neki Lj.B. prijatelj iz Srbije,&nbsp; Ž.A., i bila je priča da će ona navodno sa njim da kupi stan u S. Tu je bio prisutan i njen prijatelj&nbsp; M.J., koji je poznavao Ž.A., i koji je na taj način nju doveo u vezi sa Lj.B. vezanu za kupovinu ovag stana. Ovog Ž.A. uopšte nije poznavala do tada, niti je sa njim imala bilo kakve kontakte, osim što ga je srela tu kada su pili kafu kod Lj.B. Posle možda dvije godine, nakon ovoga preko M.J., stupila je u kontaktu sa Ž.A., i on je dolazio da svjedoči u predmetu po tužbi A.P., i rekao da je Lj.B. taj stan dva puta prodala, jer su Lj.B. I Ž.A., kod &nbsp;A.P. uzeli neke pare na kamatu, pa obzirom da dug nijesu vratili, kao obezbedjenje su dali Lj.B. stan i A.P. je onda uzeo stan na račun tih para.<br>
<br>
U svom svjedočenju na glavnom pretresu od 04.03.2009.godine, ista je, može se reći, ponovila svoj iskaz, s tim što je sada dodala da je osnovni motiv za kupovinu ovog stana bio taj što je upravo u tom periodu mada se ne sjeća tačno koja godina je bila, kupila novi auto "Golf III" i to iz fabrike, pa kako su njena djeca stalno tražila auto da ga voze obzirom da nijesu svi položili vozački, pa da joj ne bi slomili auto, odlučila je da auto proda i kupi sebi stan, i ovo auto "Golf III" je prodala&nbsp; Ž.A. za iznos od 30.000 DM. Nakon što je prodala auto Ž.A. za 30.000 DM, u službi Pravne pomoći su zaključili ugovor, ona je Ž.A. predala vozilo, a on njoj na ime vozila je dao 30.000 DM, nakon čega su popili kafu kod Lj.B., i tada je Lj.B. molila da ostane u garsonjeni još 5-6 mjeseci i to je Lj.B. odobrila. Ovaj novac koji je dobila od&nbsp; Ž.A. upravo je dala Lj.B. na ime kupovine stana, a to se sve dešavalo u dva dana i sklapanje ugovora i kupoprodaja stana i vozila.<br>
<br>
Na posebno pitanje suda, zašto svjedok nije pominjala u istražnom postupku prodaju vozila, a budući da je upravo prodaja ovog vozila vezana za kupoprodaju stana sa&nbsp; Lj.B., svjedok je objasnila, da ne zna zašto to nije zavedeno kod istražnog sudije, a misli da je ovo isto pomenula istražnom sudiji. Upitana da objasni dio iskaza kod istražnog sudije, u kojem je svjedok navela da inače, kada su zaključili ugovor o kupoprodaji sa&nbsp; Lj.B. i kad su kod nje pili kafu i piće, tu je bio i neki Lj.B. prijatelj iz S.,Ž. A. i bila je priča da će sa njim da kupi neki stan u S., i da ovog Ž.A. uopšte nije poznavala do tada, niti je sa njim imala bilo kakve kontakte, osim što ga je srela kada su pili kafu kod Lj.B., svjedokinja je navela, da ne zna što je istina, a što nije, ali joj se čini da je Ž.A. upoznala preko njenog prijatelja&nbsp; M.J., koji joj je savjetovao da je bolje da proda auto ovom Ž.A., koji je bio zainteresovan, a da kupi stan i tako je i bilo, i tu su pili kafu kod Lj.B. Pojasnila je da je sklopila kupoprodajni ugovor sa Ž.A. oko prodaje vozila dan prije kupovine stana. To je bio usmeni dogovor za kupovinu vozila dok su sjutradan kada je sklopila ugovor u kupoprodaji stana sa S.R. sjeća se da je u Službi pravne pomoći kucano i neko punomoćje Ž.A., da bi mogao da upravlja ovim njenim vozilom u S., dok nikakav pismeni kupoprodajni ugovor vezano za prodaju vozila nije sklopila sa Ž.A. Pokretne stvari iz ovog stana&nbsp; Lj.B. je pokupila i ponijela ih u kuću u T., i pobacala, &nbsp;jer su joj djelovale kao stare stvari, dok je televizor ostavila u stan, jer je bio u funkciji. Njoj je&nbsp; Ž.A. rekao, da je uzeo od A. P. 20.000 DM pod kamatu, da je&nbsp; založio stan, a takodje je vraćao mjesečnu kamatu, &nbsp;i da je A.P. vratio ukupno 18.000 DM, a&nbsp; da je od duga ostalo 2.000 DM. Svjedok&nbsp; S.R., je dalje pojasnila da "Golf III" nije kupila u fabrici, nego je to vozilo došlo preko B. iz P., da su u njemu bili najloni na sjedištima, i kada je platila sve dažbine ovo vozilo je platila oko 28.000 DM, da je ovo vozilo prebacila na sebe, pa kada ga je usmeno prodala Ž.A., vozilo je i dalje ostalo registrovano na njeno ime, ali je Ž.A. uzeo to punomoćje i mogao da ga vozi kao i saobraćajnu dozvolu. Kod sebe posjeduje dokumentaciju od ovog vozila, i iste je predala u parničnom postupku. Sa Ž.A. nije imala kontakt unazad nekoliko godina, ali je sa njim stupila u kontakt kada je on trebao da svjedoči u parničnom postupku, koji je sam A. P. vodio protiv nje, i zna da je Ž.A. dao izjavu pismenim putem. Ovaj postupak se vodi kod sudije Ane Perović, budući da je ovaj postupak po reviziji ukinut, i da se ponovo sudi. Nakon što je u sudu sklopila ugovor sa Lj. B., o kupoprodaji stana i kada su ispotpisivali sve, a vjerovatno je u pitanju predugovor, da je u stanu kada su se vratili kod Lj.B., pred Ž.A. i M.J., Lj.B. predala 30.000 DM, a nakon toga su pustili Lj.B. da ostane u stan još 5-6 mjeseci. Dan prije predaje ovog novca Lj.B., njoj je Ž.A. na ruke dao 30.000 DM, za vozilo i to na riječ budući da nijesu sklapali ugovor.<br>
<br>
Okrivljena je prigovorila iskazu ovog svjedoka, ostajući pri svojoj odbrani, i pitala svjedoka da li bi mogla da je pogleda pravo u oči, i da kaže je li tačno ono što je rekla pred sudom.<br>
<br>
Svjedok je na navode okrivljene istakla da je rekla istinu, i dodala da je tačno da je nju jednom prilikom zvala Lj.B. iz B., i da joj se žalila na Ž.A., da sa njim ima velike probleme oko neke kupovine stana u S., i da njoj M. A., a misli na Ž.A. nije plaćao mjesečnu kamatu.<br>
<br>
Na navode ovog svjedoka okrivljene je izjavila, da se kune pred Bogom, da su je prevarili njih troje i to Ž. A., S. R. i M. J., da su sve oni završavali, a da su nju samo pozvali u sud da nešto potpiše, i da se kune da je Ž.A. plaćao kamatu &nbsp;S. R., kao što je to istakla u svojoj odbrani, i da je Ž.A. njoj davao novac, a ona S.R., i da je zadnji put došao sin S. R. i brojao nekoliko puta 2.000 DM, i nakon toga iste uzeo.<br>
<br>
Svjedok S.R., u svom iskazu na glavnom pretresu od 29.10.2010.godine, je navela da je od Lj.B. kupila stan na osnovu pred ugovora o kupoprodaji, i njoj&nbsp; isplatila 30.000 maraka, a Lj.B. je molila da u stan ostane još 5-6 mjeseci, što joj je i dozvolila, dok joj je nedostajalo para da taj stan prevede na sebe, da bi u medjuvremenu Lj.B. ovaj stan prodala A. P. Naučena od strane Pravne pomoći da je predugovor ugovora o kupoprodaji validan isto kao ugovor o kupoprodaji, a po tom pitanju i dalje se evo 10 godina vodi parnicu protiv A. P., odnosno A.P. je nju tužio, i sad nije u vlasništvo ovog stana, već A.P. do daljnjeg. Poznato joj je da je Lj. B., na ime kamate zaključila ugovor o kupoprodaji sa A. P., to je čula jer je A.P. dolazio sa ugovorom kod nje i djece u stan ističući da je stan preveo i iz tog razloga je zvala Ž.A. na telefon, da ga pita što se dešava i Ž.A. joj je tada saopštio da je tačno da je stan dat pod hipoteku A. P., a da je on uzeo 20.000 maraka na kamatu od A.P.<br>
<br>
Upitana od strane suda da objasni razlike u svojim svjedočkim iskazima datim pred istražnim sudijom ovog suda, i na glavnom pretresu, svjedok je izjavila, da je tačno da je ovaj stan kupila, zato što je prethodno prodala novog "Golfa III", &nbsp;Ž.A. i da je iskaz koji je dala na glavnom pretresu od 04.03.2009.godine istinit, kao i pojašnjenje u pogledu različitosti u njenim svjedočenjima. Pare je dobila od Ž.A., i to u sudu, kada je zaključen predugovor o kupoprodaji, a misli na novac od vozila i tada je Lj.B. predala u stan 30.000 maraka. Ovaj auto što je prodala,Ž. A. je vidio nekih 10 do 15 dana ranije, a auto je bilo parkirano ispred njene kuće u T.<br>
<br>
Upitana od strane suda, da objasni razlike u svojim svjedočenjima i u dijelu poznanstva sa Ž. A., budući da je pred istražnim sudijom na zapisniku od 16.11.2006.godine istakla da Ž.A. nije poznavala niti je sa njim imala bilo kakve kontakte, osim što ga je srela kada su pili kafu kod Lj.B., svjedok je objasnila da misli da je tačno ovo što je rekla na glavnom pretresu, jer ovog Ž.A. je poznavala nekih 15 dana, prije kupovine stana i on je dolazio da vidi ovo vozilo kod nje kući u T. Ovo vozilo je kupljeno, ne sjeća se koje godine, ali zna da je kupljenu u fabrici, odnosno u prodavnici auta u P., i ovo vozilo je iz P., njen prijatelj doveo u B., i to sa najlonima, a papira od vozila su kod Ž.A. Ne zna kada su "Golfovi III" prestali da se proizvode, ali je sigurana da je ovo vozilo bilo novo. Da nije tačno da je ikome davala pare pod kamatu, iako je to Ž.A. isticao u svom svjedočkom iskazu.Poznato joj je da A. P. daje pare pod kamatu i to je čula od puno osoba, medjutim, i pored toga smatra da je u ovom postupku prevarena i to prvo od A. P., dok što se tiče Lj.B., misli da neke Lj.B. izjave nijesu bile u redu, pa je zbog toga podnijela krivičnu prijavu. Da iskreno ne zna ko je kriv ovdje, ali zna da je ostala bez stana.<br>
<br>
Okrivljena &nbsp;Lj.B. je u cjelosti prigovorila iskazu ovog svjedoka, dosljedno ponavljajući svoj raniji navod i to da je&nbsp; S.R., na ime kamate dobijala od Ž. A. svakog mjeseca po 2.000 DM, ponavljajući svoju odbranu te da je iskaz ovog svjedoka neistinit. Takodje je okrivljena navela da se kune pred Bogom da se sa S. R. čula, i da je istu molila da uzme od vozila pare, ali je njoj odgovaralo da svakomjesečno od Ž.A. dobija po 2.000 DM, i da joj je tada ista rekla da nizašto ne bi tužila Ž.A., i da neće Ž.A. da uzme glavu za 20.000 DM jer od njega redovno dobija kamatu, a da je zadnji put u januaru mjesecu došao u garsonjeru S.R. sin i dobio 2.000 maraka na ime kamate. &nbsp;<br>
Na prednje navode okrivljene svjedok&nbsp; S.R. je istakla da je vozilo bilo prodato za 30.000 maraka, odnosno 28.800 maraka, i da nije tačno to što pričaju. Da nije zainteresovana za krivično gonjenje&nbsp; Lj.B., već da nju interesuje parnica u odnosu na A. P..Da ne zna je li sklapala neki ugovor u vezi kupovine vozila sa Ž.A.<br>
<br>
Oštećeni A. P. u svom svjedočkom iskazu datom pred istražnim sudijom ovog suda od 13.11.2006.godine, je naveo, da se ne sjeća tačno kada je to bilo, da zna da ga je njegov prijatelj pitao da li bi kupio jednu garsonjeru u B. V. Sjeća se da je bio u B. V, da gleda tu garsonjeru, a ne sjeća se ko je bio prisutan. Zna da mu se garsonjera svidjela kao i cijena, i da je razgovarao sa jednom ženom koja je bila vlasnica stana i dogovorili su se o kupoprodaji, sklopili su pismeni ugovor i isti potpisali u sudu. Čini mu se da je garsonjeru platio oko 30.000 DEM. Nakon što je ovoj ženi dao novac za stan, dogovor je bio da ona ostane još dva mjeseca u stanu, dok se ne sredi, pa da se nakon toga on useli. Medjutim, u tom periodu je neko treći razvalio vrata i ušao u stan, imao je takvo saznanja, i tužio je to treće lice koje se zove&nbsp; S.R., i to je dobio na sudu, tako da je ta garsonjera upisana na njegovo ime, a bila je i tada. Ova žena što mu je prodala stan nije se pojavljivala na sudu, niti je tada gledao. Ova&nbsp; S.R. živi u T. i u toku je naplata sudskih troškova po njegovoj tužbi. Kada je zaključivao ugovor sa ovom ženom, čini mu se da je bio prisutan jedan muškarac. Pokušao je da stupi u kontakt sa ovom ženom što mu je prodala stan, nakon što je S.R. ušla u garsonjeru, ali je dobio informaciju da je ta žena napustila C.G., tako da je tužio&nbsp; S.R. i taj spor &nbsp;je dobio.<br>
<br>
Oštećeni&nbsp; A.P., u svom svjedočkom iskazu datom na glavnom pretresu od 04.03.2009.godine, je naveo da je sa Lj. B. stupio u kontakt preko njegovog prijatelja Z. P., a preko nekog Lj.B. prijatelja čijeg se imena ne sjeća, i čuo je da&nbsp; Lj.B. prodaje garsonjeru, i sa svojim prijateljem je ostao da vidi garsonjeru, koja mu se svidjela i isti odlučio da kupi, a nakon čega je Lj.B. dao na ruke 30.000 DEM, a pošto je Lj.B. tada trebala da se udaje zamolila ga je da ostane još par mjeseci u stanu što joj je on i dopustio, i koliko se sjeća istog dana kada je dao novac Lj.B. sklopili su kupoprodaji ugovor u sudu. Nakon par mjeseci tražio je Lj.B. i nije mogao da dodje do nje, i onda je odlučio da ode do ovog stana, medjutim, kada je pozvonio vrata mu je otvorio sin S. R., i tada S.R. nije bila prisutna, a kada je njenog sina pitao gdje je Lj.B., on mu je rekao da Lj.B. više ne stanuje tu, već da je ovo njihov stan, i pokazao mu predugovor o kupoprdaji ovog stana. Tada je S.R. sinu rekao da je to njegov stan, jer ima kupoprodajni ugovor, i da će situaciju riješiti sudskim putem.Nakon nekih mjesec dana, prošao je pored te iste zgrade i sreo je Lj. B., kako sjedi na klupi i plaće i pitao je " što je Lj.B.", tada mu je ona rekla da joj je S. R. razvalila stan, ušla unutra i ostavila je bez ičega". Pitao je što je tada napravila, a ona mu je rekla, "ne znam, ali samo zna da su me ovi istjerali iz stana". I tada ga je pitala gdje je policija i zna da je Lj.B. otišla u policiju da prijavi S.R., dok je on S.R. tužio nešto kasnije pred sudom.<br>
<br>
Upitan da objasni razliku u svojim svjedočkim iskazima datim u istražnom postupku u odnosu na glavni pretres, svjedok oštećeni&nbsp; je izjavio da je istina ono što je rekao na glavnom pretresu pred sudom, medjutim, tvrdi da je i pred istražnim sudijom rekao sve ovo što je rekao na glavnom pretresu, a ne zna zašto to nije ušlo u zapisnik. Da nikada nije imao grke riječi sa&nbsp; Lj.B., već je istu savjetovao, da se ne može sjetiti ni gdje su pisali ovaj ugovor, ni gdje su ga potpisivali. Prilikom isplate novca, misli da je bio prisutan i ovaj Ž.A.. Sjeća se da je dao Lj. B. pare, i isto se sjeća da su ih brojila ona i Ž.A., za kojeg je mislio da je Lj.B. muž, a što su uradili sa ovim parama na zna. Od ovih 30.000 DEM, Lj.B. mu nije vratila ni dinara.<br>
<br>
Okrivljena je u cjelosti prigovorila iskazu svjedoka oštećenog, naročito ističući da nije tačno da je u pitanju bilo kupoprodaja njenog stana sa A. P., već da je Ž. A. uzeo 20.000 DEM, na kamatu od A. P., koji je A.P. u njenom stanu izbrojao i dao Ž.A., da bi tom istom prilikom Ž.A. dao 2.000 DEM, na ime kamate na taj iznos, dok je Ž.A. ovaj novac uzeo da bi razdužio S. R. zbog onog vozila, dok ona sa ovim novcam nije imala ništa.<br>
<br>
Na prigovor okrivljene svjedok oštećeni je izjavio, da to nije tačno, i da je siguran da je ovo Ž.A. ispričao Lj.B., odnosno lagao Lj.B., tako da ona ne zna pravu istinu.Da mu je poznata priča o kupoprodaji vozila &nbsp;Ž.A. od&nbsp; S.R. i to kroz ovaj parnični predmet, a misli da su izvještačili vrijednost vozila na nekih 12.000 - 13.000 DEM.Kada je ušao kod Lj. B. u stan, doživio je ovaj stan kao izuzetno sredjen, sa pokretnim stvarima. Takodje je naveo da nema nikakav kontakt sa Ž.A.<br>
<br>
Oštećeni A.P., u svom svjedočkom iskazu na glavnom pretresu od 12.10.2010.godine, je naveo da zbog proteka vremena od kada se desio ovaj dogadja, a i zbog toga što se psihički loše osjeća, može da kaže da se nikakvih detalja vezano za predmet ovog postupka ne sjeća, ali bi dodao i to da Lj. B. nikada nije teretio, niti je od nje prevaren.<br>
<br>
Nakon što je oštećenom od strane suda predočen njegov iskaz dat pred istražnim sudijom ovog suda i njegov iskaz dat na glavnom pretresu, svjedok oštećeni je izjavio da ponavlja da se ne sjeća detalja, ali da ostaje pri svim tim izjavama, dok se kao oštećeni ne pridružuje krivičnom&nbsp; gonjenju protiv okrivljene, i ne postavlja imovinsko pravni zahtjev.<br>
<br>
Svjedok&nbsp; M.J. u svom iskazu &nbsp;datom pred istražnim sudijom ovog suda od 17.11.2007.godine, je naveo da je&nbsp; M.A., kojem ne zna pravo ime a misli da je Ž. ili Ž., bio direktor firme "N" u B.Sa ovom firmom je imao poslove i saradjivao.Sa M.A. se sretao kada je M.A. dolazio u P., i u tom periodu M.A. je napomenuo da njegova prijateljica Lj.B. prodaje garsonjeru, jer hoće da se seli u B., gdje treba da je zaposli u njegovoj firmi.Poslije nekih 15-20 dana, sreo se sa S.R., koju je poznavao, i u razgovoru sa S.R. a znajući da mu je ranije pominjala da bi kupila neku garsonjeru, rekao je S.R. za ovo što je čuo od M.A..Nakon nekog vremena, M.A. je ponovo došao kod njega u P. i povezao je S.R. sa&nbsp; M.A., i pošli su da vide tu garsonjeru u B. V.Tamo je bila Lj.B. sa nekim djetetom koje je čuvala za platu, i tada je Lj.B. upoznao.S.R. se svidio stan, ali je rekla da mora da razgovara sa svojom djecom.Nakon nekih dan, dva, svo četvoro su se našli u Sudu, kako bi se napravio Ugovor o kupoprodaji izmedju&nbsp; Lj.B. i&nbsp; S.R..Za Lj.B. su svratili u B. V i Lj.B. je bila sa onim istim djetetom.Lj.B. je molila S.R., da u garsonjeri stanuje još 5-6 mjeseci, S.R. se sažalila i pristala, tako da su otišli u Pravnu pomoć da bi napravili Ugovor, tamo je bio službenik M.D., koji je nakon što je čuo dogovor izmedju Lj.B. i S.R, sačinio predugovor.Reagovao je na to, i objasnio da ovo što su one dogovorile ne mjenja ništa i da to ne mora da bude predugovor. M.D. mu je rekao da to bolje zna, na to se naljutio i izašao ispred kancelarije.Ponovo je ušao u kancelariju nakon 10 minuta, kada su završili sa pred ugovorom, a Mijo je rekao da taj pred ugovor ima istu važnost kao Ugovor i da jer punovažan, sve dok se sudskim putem ne raskine.Nakon toga su pošli u ovu garsonjeru u B. V i tamo je S.R. na ruke dala Lj.B. 30.000 maraka na ime kupovine stana, a nakon što su taj predugovor ovjerili u Sudu.Tamo su popili kafu i piće, i tada je Lj.B. dala&nbsp; S.R. ključ od stana.Poslije nekog vremena Lj.B. ga je ličnno zvala na kućni telefon da pita hoće li uskoro u B. i može li sa njim.Rekla mu je da se seli i da će tamo da kupi stan.Pošto je tamo išao često, pozvao je Lj.B. i ona je sa njim otišla u B., i tamo je i ostala.Sa njim je bio B. B. i Lj.B. i Lj.B. im je prepričala kako je prodala stan, da joj je S.R. dozvolila da živi 5-6 mjeseci u stanu i da su u B. jeftiniji stanovi i da će tamo da kupi novi stan.Poslije pola godine, pojavio se čovjek po imenu A. P., a to mu je ispričala S.R., koji je tražio od S.R. da se iseli iz garsonjere.Poslije mu je S.R. rekla da je sve to završilo na Sud i da će biti pozvan kao svjedok kao i B.B. Zna da je dolazio da svjedoči i M. A., odnosno isti je dao izjavu u sud u B. M.A. mu je nezvanično pričao za sve ovo, da je Lj.B. od&nbsp; A.P. uzela 20.000 maraka na kamatu, i da mu je kao zalog za to dala stan, onu istu garsonjeru što je prodala S.R., i to nakon mjesec dana nakon što je prodala stan S.R. M.A. mu je takodje nezvanično rekao da je te pare u stvari on uzeo jer su njemu trebale i da su&nbsp; A.P. te pare vraćene, samo je ostalo nekih 2.000 maraka.<br>
<br>
Svjedok&nbsp; M.J. u svom iskazu na &nbsp;glavnog pretresa od 03.06.2009.godine, je ponovio u bitnom svoj iskaz dat pred istražnim sudijom ovog suda od 17.11.2006.godine i dodao, da je najprije obavjestio&nbsp; M.R., sina S.R. da se prodaje jedan stan u B.V. Nakon nekih pola godine od zaključenja ovog pred ugovora, zna da je išao za B. i da je sa njim pošla Lj. B., koja mu je rekla da planira da počne da radi tamo i budući da je znao M,-Ž. A. pošao je tamo i rekao Ž.A. da je Lj.B. došla sa njim, nakon čega su u jednom restoranu ručali zajedno, i tada mu je Lj.B. dala ključ i rekla da ga preda S. R., poslije tog se vratio u C.G., a Lj.B. je ostala.Takodje ga je jednom prilikom zvao Ž. A. i rekao mu da je Lj.B. uzela na kamatu od&nbsp; A.P. 30.000 maraka i da je vraćeno 28.000 maraka, pa ako može da vrati dvije, a što nije uradio jer nije imao 2.000 maraka.Bilo mu je poznato da su Lj.B. i Ž.A. bili u vezi.<br>
<br>
Upitan od strane suda da objasni razlike u svojim iskazima u navedenom dijelu, svjedok je objasnio, da se ponekih detalja ne sjeća jer se dogadjaj desio prije 10 godina.Da mu nije poznato da li je S. R. obijala predmetnu garsonjeru, i da mu takodje nije poznato da S. R. daje pare na kamatu.Poznato mu je da je S.R. prodala auto, ali prodaja tog auta nema veze sa kupopropdajom ovog stana.Nije u nikakvoj vezi sa S. R., a da je M.-Ž. A. njemu oglasio da se ovaj stan prodaje i do prodaje istog je došlo preko njega.<br>
<br>
Okrivljena je u cjelosti prigovorila iskazu ovog svjedoka dodajući, da apsolutno ništa nije istina što je svjedok M.J. rekao u svom iskazu, da nije bilo u pitanju kupoprodaja stana, već da je prevarena u ovoj novčanoj transakciji, i da je ovom svjedoku bilo poznato da je Ž.A. plaćao kamatu S.R., jer je sve išlo preko ovog svjedoka, pa i kada je sklapan ugovor kod V. kojoj ne zna prezime, V. je rekla" gdje je Lj.B., zna li ona što vi u njeno ime sklapate", i zna što su V. rekli da ona ima povjerenja u nji, te da svjedok ne govori istinu. &nbsp;<br>
<br>
Iz predugovora Ugovora o prodaji od 06.04.1998.godine, proizilazi da su ugovorači &nbsp;Lj.B.B. kao prodavac i S. udovica B. R. kao kupac, da je predmet predugovora prodaja stana br…, koji se nalazi na III spratu… ulaza u Ul… u P., vlasništvo prodavca, da predmetni stan prodavac prodaje kupcu za prodajnu cijenu u iznosu od 30.000 DM, te da je predugovor ovjeren kod Osnovnog suda u Podgorici pod posl.oznakom Ov.br.10025/78 od 06.04.1998.godine.<br>
<br>
Iz Ugovora o kupoprodaji stana od 11.05.1998.godine, proizilazida su ugovorne strane&nbsp; Lj.B. iz P. kao prodavac i A.P. iz P., kao kupac, da je predmet ovog ugovora prodaja stana, površine 30,22 m2 u ul… u P., vlasništvo prodavca, da je ugovorena cijena predmetnog stana 18.000,00 dinara što odgovara dinarskoj protivrijednosti od 30.000 DM, te da je isti ovjeren kod Osnovnog suda u Podgorici pod posl.oznakom Ov.br.14140/78 od od 11.05.1998.godine.<br>
<br>
Iz nalaza i mišljenja vještaka finansijske struke V. B. od 29.11.2006.godine, proizilazi da je na dana 11.05.1998.godine vrijednost 1DM prema zvaničnom kursu bila 6,00dinara(1DM=6,00 DIN.) odnosno 18.000,00DIN=30.000,00DEM ili 15.338,75 eura.Vještak je proračun vrijednosti DM izvršio u eure prema zvaničnom kursu 1euro=1,95583 DM.<br>
<br>
Svjedok Ž.A. u svom iskazu datom pred Osnovnim sudom u Prokuplju pod posl.oznakom Kri 35/10 od 29.04.2010.godine, je naveo da je upoznat sa slučajem iz zamolnice, da sva lica pomenuta u zamolnici poznaje a sa&nbsp; Lj.B. je bio prijatelj.U vezi prodaje stana a što se tiče &nbsp;S.R. i A. P. izjavljuje, da ugovore koje su sklopili su bili kao osnov garancije za pare koje je&nbsp; Lj.B. uzimala od njih pod odredjenu kamatu.Sa&nbsp; S.R. je sklopila predugovor za navedeni iznos stim što je svakog mjeseca redovno isplaćivala kamatu za uzeti iznos a da li je&nbsp; u potpunosti isplaćen ukupan iznos kroz kamatu nije mu poznato. Takodje i sa A. P. je sklopila ugovor, i isti stan je preveden na A.P. stim što je uzela od njega novac pod kamatu a stan je služio kao garancija da će novac i kamatu uredno da plati.A. P. je u potpunosti izmirila dug kroz kamatu a kolika je kamata bila ne može tačno da se sjeti ali misli da je bila oko 20%, tako da je i jednom i drugom učesniku u ugovorima isplatila kroz kamatu a možda i kasnije cijelokupne dugove koje je uzela.Što se tiče novca koji je uzela sa tim on nema nikakve veze, to je bila njena slobodna volja i sama je bila odgovorna za sve što je uradila i potpisala.Pojasnio je, da je M.J. u ovom slučaju bio samo posrednik izmedju S.R. i&nbsp; Lj.B.<br>
<br>
Svjedok V. J., u svom iskazu datom na glavnom pretresu je navela, da jedino što joj je poznato a što se tiče ovog postupka jeste da je bila na svom radnom mjestu u Službi pravne pomoći, ne sjeća se koje godine, i da je došla&nbsp; S.R. radi zaključenja nekog ugovora o kupoprodaji sa Lj.B., s tim što se ne sjeća ko je bio na strani kupca, a ko na strani prodavca, dok tada&nbsp; Lj.B. nije došla a da je&nbsp; Lj.B. njena daljna sestra od ujaka, sa kojom je u ovom preiodu bila u negovoru.Ugovor su sačinjeli u njihovoj kancelariji i bez prisustva&nbsp; Lj.B. jer su imali Lj.B. podatke, dok u konačnom Lj. prisustvo nije ni bilo neophodno.Sjeća se, da je tom prilikom prokomentarisala zbog ovog negovora sa Lj.B., da se Lj.B. nije usudila da zbog nje dodje u kancelariju.Ne sjeća se da je S.R. išta komentarisala tom prilikom, osim da će u sud ići radi ovjere, niti se drugih detalja sjeća.Pojasnila je da im nije bilo neophodno prisustvo Lj. B. jer je S.R. imala sve njene podatke, a ne zna da li je imala njenu ličnu kartu.Moguće da je tada sačinjen predugovor a ne ugovor o kupoprodaji.<br>
<br>
Okrivljena je prigovorila iskazu ovog svjedoka, u dijelu da je&nbsp; S.R. bila sama gore, budući da je bila sa Ž.A. i M.J., a da je ona čuvala dijete ispred zgrade suda.<br>
<br>
Svjedok je na navode okrivljene izjavila, da se ne može sjetiti da li su sa S. R. bila još dva čovjeka.<br>
Okrivljena je prigovorila iskazu ovog svjedoka u dijelu da joj je Ž.A. kada su se vratili iz Službe pravne pomoći saopštio da je tamo bila prisutna njena sestra od ujaka V. J. i da je ista prokomentarisala "zar Lj.B. ima povjerenja da vi sačinjavate ovo bez njenog prisustva".<br>
<br>
Svjedok je na prigovor okrivljene izjavila, da sigurno nije tako komentarisala, a&nbsp; S.R. zna i zove je M., jer je ona kuma njenog pokojnog kolege, i često je dolazila u Službu pravne pomoći.Sa M. se ne druži, a zadnji put je vidjela prije dva mjeseca i tada je M. pitala ko je predložio nju za svjedoka, a ovom prilikom nijesu pričale o detaljima predmeta.<br>
<br>
Iz spisa predmeta ovog suda P.br.1824/10 proizilazi, da je pred ovim sudom u toku parnični postupak po tužbi tužioca &nbsp;A.P. protiv tužene&nbsp; S.R., radi utvrdjivanja ništavnosti ugovora.<br>
<br>
Iz presude ovog suda K.br.09/1166 od 29.09.2010.godine proizilazi da je istom&nbsp; A.P. oglašen krivim zbog krivičnog djela prevare iz čl.244 st.4 u vezi st.1 Krivičnog zakonika i osudjen na kaznu zatvora u trajanju od&nbsp; dvije godine.<br>
<br>
Na osnovu brižljive ocjene navoda optužbe, odbrane, te provedenih dokaza i to svakog dokaza posebno i svih u cjelini, kao i na osnovu rezultata cjelokupnog postupka sud je našao da nema dokaza da je okrivljena izvršila krivično djelo prevara iz čl.244 st.3 u vezi st.1 Krivičnog zakonika, pa je primjenom čl.363 tač.3 Zakonika o krivičnom postupku oslobodio od optužbe i to sa sledećih razloga.<br>
<br>
Optužnicom ODT-a u Podgorici Kt.br.721/05 od 17.01.2007.godine, koju je zastupnik optužbe izmijenio na glavnom pretresu od 09.11.2010.godine, predstavljeno je da je okrivljena&nbsp; Lj.B., dana 11.05.1998.godine, u P., u namjeri da sebi pribavi protuvpravnu imovinsku korist, lažnim prikazivanjem i prikrivanjem činjenica dovela u zabludu drugog da joj na štetu imovine preda novac, tako što je prilikom zaključenja ugovora Ov.br.14140/98 o kupoprodaji nepokretnosti - stana u Ulici…, sa oštećenim&nbsp; A.P., istom lažno prikazala da će mu nakon zaključenja ugovora predati u vlasništvo označenu nepokretnost, i istovremeno prikrila činjenicu da je predmetni stan već prodala&nbsp; S.R. dana 06.04.1998.godine, sa kojom je zaključila predugovor o kupoprodaji Ov.br.10025/98, i na taj način oštećenog dovela u zabludu da sa njom potpiše naprijed označeni ugovor i preda novac u iznosu od 15.338,75 eura, u kom iznosu je i pribavila protivpravnu imovinsku korist.<br>
<br>
Optužena Lj.B. ne spori da je potpisala predugovor o kupoprodaji Ov.br.10025/98 sa S.R. kao i&nbsp; ugovor o kupoprodaji nepokretnosti Ov.br.14140/98 sa oštećenim&nbsp; A.P. a oba ugovora u vezi njenog stana u Ulici… u P. Istovremeno decidno i tokom cjelokupnom postupka, optužena dosljedno objašnjava uz poricanje krivičnog djela stavljenog joj na teret, da su predmetni ugovori bili garancija odnosno neka vrsta zaloge za vozilo koje je njen prijatelj Ž.A., sa kojim je u to vrijeme bila u vezi, uzeo od S.R., koja kola je htio da proda, pa ju je Ž.A. nagovorio da svoju garsonjeru da kao garanciju da će S.R. on vratiti novac od kola, i objašnjavajući da zna da je Ž.A. S.R. davao kamatu u iznosu od 2.000 DM, a nakon čega je od A.P. uzeo novac na kamatu kada je ona potpisala ugovor koji se tiče njene garsonjere, ali kao garanciju da će A.P., njen prijatelj Ž.A. vratiti novac za 6 mjeseci, i da će mu davati kamatu 2.000 DM, da je zbog Ž.A. finansijskih problema pristala da u sudu potpiše predmetne ugovore, misleći da potpisuje neku vrstu zaloge kako joj je to i objasnio&nbsp; Ž.A., te da kod sebe čak i nema ove ugovore, za koje je kasnije saznala kada je postupak pokrenut da su u pitanju bili ugovori o kupoprodaji njenog stana u Ulici… u P. Da zbog svoje sopstvene neukosti i naivnosti nije pročitala što je potpisala, te da danas živi u iznajmljenoj sobi u podrumu.<br>
<br>
Sud je ovakve navode odbrane prihvatio kao objektivne i istinite, budući da isti u odlučnim činjenicama za ovu krivično-pravnu stvar nijesu dovedeni u sumnju, dok isto tako s druge strane navodi optužbe u pogledu dovodjenja u zabludu oštećenog A. P. od strane optužene Lj.B., a u cilju pribavljanja protivpravne imovinske koristi i to lažnim prikazivanjem i prikrivanjem činjenica, nije potvrdjeno čak ni samim svjedočenjem oštećenog A. P., koji je pored ostalog u pogledu najbitnije okolnosti, a to je da li je od strane Lj.B. prevaren i doveden u zabludu, decidno naveo da nikada nije imao grke sa Lj.B. i da je istu savjetovao, objašnjavajući i to da je siguran da je Ž.A. ispričao Lj.B., odnosno da je Lj.B. lagao i da ona ne zna pravu istinu, a u pogledu eventualno pretrpljene štete ovog svjedoka oštećenog, takodje je isti neumitno posvjedočio da je tužio treće lice koje se zove&nbsp; S.R. i to je dobio na sudu, tako da je ta garsonjera upisana na njegovo ime, a bila je i tada. Ovo sud bili i za sud rukovodeći razlozi, a koji se tiču ključnih provjera navoda optuženja kojima se pokušalo ustvrditi da je&nbsp; Lj.B. lažnim prikazivanjem i prikrivanjem činjenica, a u namjeri da sebi pribavi protivpravnu imovinsku korist, dovela u zabludu oštećenog A. P., i istom tako nanijela štetu u iznosu od 15.338,75 €, i u tom iznosu sebi pribavila protivpravnu imovinsku korist, dok su u pogledu osnovanosti, odnosno provjere odbrane optužene&nbsp; Lj.B. i u tom pravcu utemeljenja iste u činjeničnom stanju, od nezaobilaznog značaja takodje činjenice kao što su sam iskaz svjedoka&nbsp; Ž.A., koji je u pogledu ključne okolnosti potvrdio odbranu optužene, budući da je ključna okolnost, da li je u odnosnom slučaju u pitanju bila kupoprodaja stana ili zalaganje istog u cilju garancije za novac uzet na kamatu, a isti je decidno naveo da ugovori koje su sklopili S.R. i&nbsp; A.P. sa Lj.B. su bili osnov garancije za pare koje je Lj.B. uzimala od njih pod odredjenom kamatom, pri čemu je kod ovog svjedočenja sud imao u vidu okolnost da sam svjedok nije dužan odgovarati na pitanja kojima bi mogao sebe, odnosno svog bliskog srodnika mogao izložiti krivičnom gonjenju, odnosno teškoj sramoti. Dalje, da bi se u ovom postupku potvrdio navod optužbe da je A. P. doveden u zabludu od strane Lj. B., i sljedstveno tome da je izmedju njih zaključen pravi ugovor o kupoprodaji, a u kojem je Lj. B. prikrila činjenice, nužno bi bilo isto tako utvrditi da je tome prethodio zaključeni predugovor o kupoprodaji sa S.R. i Lj.B. i to u svemu na zakoniti i valjan način, medjutim, rezultati ovog postupka nijesu dali pouzdan osnov za zaključivanje ovakvih činjenica.<br>
<br>
Naime, sud je iskaz svjedoka S.R. cijenio kao neistinit i pristrasan, zatim protivrječan i nepouzdan, a što se sve ogleda u činjenici da je ovaj svjedok &nbsp;u istražnom postupku i na glavnom pretresu različito svjedočio o bitnim okolnostim vezanim sa sklapanje predugovora ugovora o kupoprodaji stana sa okrivljenom Lj.B., pa je tako ovaj svjedok u istražniom postupku navela da je preko jednog prijatelja saznala da Lj.B. prodaje stan u ul… u B. V, da je sa Lj.B. stupila u kontakt i otišla da vidi stan, razgovarale su oko kupovine stana i dogovorile se za cijenu, nakon toga su sklopile predugovor o prodaji, kod Službe pravne pomoći, isti ovjerile u sudu i da je Lj.B. na ruke isplatila 30.000 maraka za stan, dok je na glavnom pretresu na posve drugačiji način predstavila ovaj dogadjaj navodeći da je osnovni motiv za kupovinu ovog stana bio taj što je prodala svoje vozilo "Golf III", Ž.A. za iznos od 30.000maraka, da je ovaj novac koji joj je dao Ž.A. upravo dala Lj.B. na ime kupovine stana, dok je ovaj svjedok na pitanje suda da objasni razlike u svojim svjedočenjima navela da ne zna zašto to nije zavedeno kod istražnog sudije, a misli da je ovo isto pomenula i pred istražnim sudijom, pa ovakvo pojašnjenje sud nije mogao prihvatiti, budući da je ovaj svjedok potpisao svoj iskaz dat u istražnom postupku bez primjedbi.<br>
<br>
Nije zanemarljiv ni sam neposredan utisak suda, a koji se tiče i same procjene ličnosti optužene&nbsp; Lj.B. i u tom pravcu zaključivanja postojanosti njene odbrane, kao i pojašnjenja u pogledu neoborivog fakta, a to je da je predmetne ugovore o kupoprodaji, odnosno predugovor o kupoprodaji zaista ista potpisala, tvrdeći da je iste potpisala smatrajući da se radi o nekoj vrsti zaloge kako je to objasnio i&nbsp; Ž.A., sa kojim je bila u vezi, a koji je uzeo najprije vozilo od S. R., i kao garanciju da će S.R. vratiti novac od kola da će joj garsonjera biti vraćena, a u pogledu ugovora sa A. P. da je mislila takodje da je u pitanju vrsta zaloge za novac koji je Ž.A. uzeo na kamatu, i da je zbog Ž.A. finansijskih problema pristala da u sudu potpiše predmetne ugovore, da je u svemu ispala naivna i zbog sopstvene neukosti prevarena, i od strane Ž.A., i od strane S.R. i od strane A. P., dok je ovdje indikativna činjenica da je optužena Lj.B. po zaključenju i jednog i drugog ugovora ostala i dalje da živi u svojoj garsonjeri. Dalje, ovakvi navodi optužene nijesu dali povoda sudu da fragmentalno cijeneći njenu odbranu zaključi da je ista ovakvim potpisivanjem, izvršila krivično djelo prevare, budući da je navedeni kupoprodajni ugovor izmedju optužene i A.P. Ov.br.14140/98, i predugovor izmedju S.R. i optužene Ov.br.10025/98 polazna i završna tačka prevarnih radnji optužene Lj.B. a po nahodjenju zastupnika optužbe, već krajnje pažljivom, savjesnom, objektivnom i svestranom analizom provedenih dokaza, kao i takvom analizom odbrane optužene sud je došao do logičnog, a najvažnije osnovanog i realnog zaključka, da je optužena Lj.B. pred ovim sudom u svim segmentima relevantnim za presudjenjem govorila istinu, istinito tvrdeći da je potpisala kako predugovor o kupoprodaji stana sa S. R., tako i ugovor o kupopodaji stana sa A. P., usljed sopstvene naivnosti misleći da potpisuje neku vrstu zaloge, a kako je to detaljno objasnila, i naravno očekujući da na kraju neće ostati bez stana, što u konačnom rezultira da samo postojanje potpisanog ugovora o kupoprodaji, nije i ne može biti dokaz u ovom postupku kojim se na izvjestan nedvojben i pouzdan način mogu potvrditi navodi optuženja u pogledu prevarnih radnji od strane optužene Lj.B. Isto tako iskazi svjedoka oštećenog A. P. i svjedoka S. R. su kontradiktorni sami sebi, neubjedljivi, a usljed brojnih protivrječnosti samim tim i neodrživi, a budući da je svjedok A. P. izmedju ostalog navodio da je kupio predmetni stan jer mu se svidio, da je Lj.B. dao na ruke 30.000 maraka, i da joj je na njenu molbu dozvolio da ostane još par mjeseci u stanu, da bi nakon par mjeseci je tražio, pa kako nije mogao da dodje do nje, došao je do stana kada je utvrdio da se u isti uselila S. R., nakon čega je pokrenuo postupak protiv iste, koju je dobio na sudu, da bi takodje istovremeno pred sudom navodio i to da nikada nije imao grke riječi sa Lj.B. i da je istu savjetovao, zatim da je siguran da je Ž.A. ispričao Lj.B. priču oko kamatu, odnosno da je lagao Lj.B., pa ovakvo svjedočenje ne može poslužiti kao osnov za osudjujuću presudu, niti se iz istog mogu crpiti dokazi u pogledu prevarnih radnji od strane optužene Lj.B., a na štetu ovog svjedoka oštećenog. Osim toga, od značaja je napomenuti i to da je u revizijskoj odluci br.66/2005 od 28.12.2006. godine, a koja je donijeta u postupku P.br.1824/10 u pravnoj stvari tužioca A.P. u odnosu na tuženu S. R., a radi utvrdjivanja ništavosti ugovora koji se upravo tiče predmeta ovog postupka navedeno da je prvostepeni sud prilikom ocjene iskaza preslušanih svjedoka u pogledu utvrdjivanja činjenica koje se tiču punovažnosti ugovora koji je zaključen izmedju tužioca i Lj.B. morao cijeniti i to što je tužilac stranka u više sporova koji se vode pred prvostepenim sudom povodom punovažnosti ugovora o kupoprodaji stanova u kojim je on bio kupac, pa se samim tim dovodi u pitanje osnovano validnost predmetnog ugovora zaključenog izmedju ovog svjedoka oštećenog i optužene, a čime i gubi na značaju argumentacija u pogledu tvrdjenja zastupnika optužbe o osnovanosti predmetnog optuženja.<br>
<br>
Kako je sa svega izloženog ovaj sud našao da nije dokazano da je optužena Lj.B. izvršila krivično djelo prevara iz čl.244 st.3 u vezi st.1 Krivičnog zakonika, na način kako joj se to optužnicom stavlja na teret, to je shodno čl.363 tač.3 Zakonika o krivičnom postupku oslobodio od optužbe, usljed nedostatka dokaza.<br>
<br>
Sud je cijenio i ostale dokaze provedene u postupku i to iskaz svjedoka V. J., svjedoka M.J., nalaza i mišljenja vještaka finansijske struke V. B. od 29.11.2006.godine, presudu K.br.09/1166 od 29.09.2010. godine, kao i Izvod iz kaznene evidencije izdat od Uprave policije PJ Podgorica Ispostava Kolašin br.245/10-768/2 od 14.06.2010.godine na ime okrivljene Lj.B., pa je našao da isti nijesu od uticaja na drugačije presudjenje u ovoj krivičnopravnoj stvari.<br>
<br>
Kako je optužena oslobodjena od optužbe, to troškovi krivičnog postupka shodno čl.203 ZKP-a, padaju na teret budžetskih sredstava suda.<br>
<br>
Na osnovu izloženog, shodno odredbi čl. 363 tač.3 ZKP-a, odlučeno je kao u izreci presude.<br>
&nbsp;<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;<strong><em>PREDSJEDNIK VIJEĆA - SUDIJA</em></strong><br>
<strong><em>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Maja Zeković,s.r.</em></strong><br>
&nbsp;<br>
&nbsp;<br>
&nbsp;<br>
&nbsp;<br>
<strong><em>PRAVNA POUKA: </em></strong><br>
<strong><em>Protiv ove presude može se</em></strong><strong><em> izjaviti žalba u roku </em></strong><br>
<strong><em>od 15 dana od dana&nbsp; prijema&nbsp; pismenog otpravka iste, </em></strong><br>
<strong><em>Višem</em></strong><strong><em> sudu u Podgorici, a preko ovog suda.</em></strong><br>
&nbsp;<br>
<strong><em>ZTO- Janković Andrijana&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;</em></strong><br>
&nbsp;<br>
&nbsp;<br>
&nbsp;<br>
&nbsp;<br>
&nbsp;<br>
&nbsp;<br>
&nbsp;<br>
&nbsp;