<div style="text-align: center">
	&nbsp;&nbsp; U IME NARODA!</div>
<div style="text-align: right">
	&nbsp;&nbsp;&nbsp;&nbsp;&nbsp;&nbsp;&nbsp; Posl.br. K.114/04</div>
<div style="text-align: justify">
	<br>
	OSNOVNI SUD U HERCEG NOVOM, u vijeću sastavljenom od sudije Leković Branislava, kao predsjednika vijeća, te Medved Zdravka i Stanković Tereze, kao članova vijeća, uz učešće zapisničara Vujačić Jelene, u krivičnom predmetu protiv okrivljenih T.M., zbog produženog krivičnog djela zloupotreba položaja u privrednom poslovanju iz čl.272 st.3 u vezi st.1 u vezi čl.49 st.1 Krivičnog zakonika, M.K., zbog krivičnog djela zloupotreba položaja u privrednom poslovanju iz čl.272 st.3 u vezi st.1 Krivičnog zakonika i M.Z., zbog produženog krivičnog djela zloupotreba položaja u privrednom poslovanju podstrekavanjem iz čl.272 st.3 u vezi st.1 u vezi čl.24, u vezi čl.49 st.1 Krivičnog zakonika, povodom optužnice ODT H.N. Kt.br.110/04 od 28.06.2004. godine, koja je precizirana na glavnom pretresu dana 19.05.2011. godine, nakon održanog usmenog i javnog glavnog pretresa, dana 19.05.2011 godine, u prisustvu okrivljenih T.M. i M.K., te branioca po službenoj dužnosti okrivljenog M.Z. advokata R.V. i zamjenika ODT H.N. Stijović Rista,a u odsustvu okrivljenog M.Z., donio je i dana 24.05.2011 godine javno objavio sljedeću<br>
	&nbsp;</div>
<div style="text-align: center">
	P R E S U D U</div>
<div style="text-align: center">
	&nbsp;</div>
<div style="text-align: justify">
	Okrivljeni:<br>
	<br>
	1. T.M., od oca B. i majke K., rođene R., rođen ... godine u K., sa prebivalištem u P., ..., po zanimanju diplomirani pravnik, nezaposlen, razveden, otac dvoje djece koje izdržava, vojsku služio, bez imovine i prihoda, neosuđivan.<br>
	<br>
	2.&nbsp; M.K., od oca V. i majke S., rođene J., rođen ... godine u S., sa prebivalištem u H.N., ul ..., po zanimanju diplomirani ekonomista, oženjen, otac troje djece koje izdržava, zaposlen u R.C.O.R.B., bez imovine, sa platom od 309,67 eura, neosuđivan.<br>
	<br>
	3.&nbsp; M.Z., od oca B., generalni direktor PP „I.-P.“ BG, sa poslednjim poznatim prebivalištem - U., ...,sada nepozatog boravišta,sudi mu se u odsustvu.<br>
	&nbsp;</div>
<div style="text-align: center">
	KRIVI&nbsp; SU</div>
<div style="text-align: justify">
	<br>
	Što su :<br>
	1) okrivljeni T., M. i M1. u vremenu od februara do maja mjeseca 1995. godine u H.N.,kao odgovorna lica u privrednom društvu i to okrivljeni T. kao generalni direktor, a okrivljeni M. kao pomoćnik generalnog direktora za finansije oštećenog HTP „B.“ DD H.N.,&nbsp; u namjeri da sebi ili drugom pribave korist, zloupotrebom svog položaja u pogledu raspolaganja tuđom imovinom te prekoračenjem granica svog ovlašćenja, pribavili sebi i drugom korist i drugom nanijeli štetu, tako što je okrivljeni T. dana 26.04.1995. godine, bez odluke Upravnog odbora, izdejstvovao zaključenje ugovora o zajmu za koji su znali da je štetan, između DP „N.“ NI i HTP „B.“ DD H.N., koji je po nalogu okr.T.a potpisao okr. M., a po kojem je DD „N.“ NI dao na korišćenje HTP „B.“ H.N., kao zajmoprimcu sljedeća sredstva 1.895.236,00 DEM , 1.569.366,00 USD&nbsp; počev od 15.02.1995. godine sa mjesečnom kamatom od 2%, 800.000 DM&nbsp; sa mjesečnom kamatom od 3,5% počev od 18.04.1995. godine i 2.202.295,83 DEM sa&nbsp; mjesečnom kamatom od 3,5 % do momenta upisa založnog prava i 2% mjesečne kamate od momenta upisa založnog prava, a sve počev od 20.04.1995. godine, pri čemu je čl.6. ovog Ugovora predviđeno da se kao sredstvo obezbjeđenja vraćanja zajma sa kamatom upiše založno pravo-hipoteka na hotelu „P.“ H.N., što je i urađeno 26.05.1995. godine a navedena sredstva u ukupnom iznosu od 4.897.531,83 DEM i 1.569.366,00 USD (odnosno&nbsp; 3.724.379,65 €) po ugovoru o zajmu su u cjelini već bila prenesena na PP „I.-P.“ BG, po nalogu okrivljenog T.a, koji je po&nbsp; ranijem dogovoru sa umišljejem bio podstreknut na izvršenje krivičnog djela od strane okrivljenog M.Z., generalnog direktora i vlasnika PP „I.-P.“ BG, zbog čega su shodno ranijem dogovoru, u cilju prikrivanja djela sačinili istog dana i na istom mjestu dakle 26.04.1995. godine Ugovor o upućivanju-asignaciji između HTP“B.“ DD H.N. kao uputioca DP „N.“ NI kao upućenika i PP „I.-P.“ BG kao primaoca uputa, za koji su znali da je štetan, a koji su potpisali okrivljeni M. i M1. i tako okrivljeni T. i M1. pribavili imovinsku korist velikog obima u ukupnom iznosu od 7.284.252,83 dinara( 3.724.379,33 €), a na štetu HTP „B.“ i DP „N.“ NI, za koje je nastupila imovinska šteta u navedenom iznosu,<br>
	<br>
	2) okrivljeni T. u istom svojstvu i namjeri kao pod 1) u PG i H.N. zloupotrebio svoj položaj u pogledu raspolaganja tuđom imovinom&nbsp; kao i prekračio granice svog ovlašćenja, na način što je shodno ranijem dogovoru i sa umišljajem podstreknut od strane okr. M1.a na izvršenje krivičnog djela, bez odluke Upravnog odbora uplatio 1.652.451,87 DEM (844.866,00 €)) preduzeću PP „I-P“ BG, a koja sredstva je oštećena HTP „B.“ DD H.N. u vidu kredita namjenski dobila od Vlade CG za pripremu sezone, tako što je novac dana 04.04.1995. godine iz Trezora Narodne Banke RCG podigao M1. Goran po pismenom ovlašćenju okr. T.a, nakon čega je u cilju prikrivanja izvršenja krivičnog djela, dana 07.04.1995. godine između PP „I.-P.“ BG i HTP „B.“ zaključen ugovor o zajedničkom ulaganju br.... koji su svojeručno potpisali okr. T. i okr. M1., iako je T. znao da je ugovor štetan za preduzeće i tako su sebi pribavili imovinsku korist velikog obima u iznosu od 1.652.451,87 DM (844.866,00 €) a na štetu HTP „B.“ za koju je nastupila šteta u istom iznosu,<br>
	<br>
	3) U toku novembra mjeseca 1995. godine u BGu, u istom svojstvu i namjeri kao pod 1) okrivljeni T. zloupotrebio svoj položaj&nbsp; u pogledu raspolaganja tuđom imovinom- imovinom oštećenog HTP „B.“ H.N. i prekoračio granice svog ovlašćenja, na način što je bez odluke Upravnog odbora i sprovedenog postupka javnog oglašavanja i licitacije dana 28.11.1995. godine u BGu zaključio ugovor za koji je znao da je štetan za preduzeće, o kupoprodaji nepokretnosti br. .../95 pred I Opštinskim sudom u BGu, sa B.V. iz Z. kao kupcem o prodaji cijele kuće koja se nalazi u I., ul...., a koja se vodi kao mliječni restoran, sa pripadajućim stvarima i inventarom i objekta-kuće koja se nalazi u H.N. na kat.parc...., upisana u list nepokretnosti br.... koja je preuređena u dva lokala, sa pripadajućim stvarima i inventarom, za ukupan iznos od 3.135.000,00 dinara( 485.728,00€), koji je po njegovom ovlašćenju potpisao u ime prodavca Z.Ž., advokat iz BGa, a koji iznos je shodno ranijem dogovoru i sa umišljajem podstreknut od strane okrivljenog M.Z., generalnog direktora PP“I.-P.“ BG, prenio na račun ovog preduzeća, na koji način su pribavili protivpravnu imovinsku korist velikog obima u iznosu od 3.135.000,00 din (485.728,00 €) a na štetu HTP „B.“ H.N., za koje je preduzeće nastupila šteta velikih razmjera u istom iznosu,<br>
	<br>
	4) u toku juna mjeseca 1995. godine u BGu i H.N. u istom svojstvu i namjeri kao pod 1) okrivljeni T. zloupotrebio svoj položaj i prekoračio granice svog ovlašćenja u pogledu raspolaganja tuđom imovinom, tako što je dana 23.06.1995. godine u BGu, bez odluke Upravnog odbora zaključio ugovor o kratkoročnom kreditu za koje je znao da je štetan za preduzeće. Br..../95 koji je svojeručno potpisao, a na osnovu kojeg je od ino kompanije „P.T.L.L.“ Cyprus, kao kreditora dobio kredit u iznosu od 500.000 DEM (255.646,00 €), sa mjesečnom kamatom od 4% gdje se kao garant pojavljuje „MBUB“ BG, a na osnovu kojeg ugovora je dana 28.06.1995. godine po usmenom nalogu okr.T.a, kod Osnovnog suda u H.N. uknjiženo založno pravo-hipoteka na hotelu „T.“ u korist „MBUB“ iz BGa i tako dobjena sredstva prisvojio pribaviviši sebi imovinsku korist u iznosu od 500.000,ooDM (255.646,00 €), a na štetu HTP „B. „ H.N. za koje je preduzeće nastupila šteta u navedenom iznosu,<br>
	<br>
	5) u vremenu od 1993 godine do 1995. godine u H.N., okrivljeni T., u istom svojstvu kao pod 1. zloupotrebom povjerenja u pogledu raspolaganja tuđom imovinom-imovinom HTP „B.“, u namjeri da sebi i drugom pribavi korist te drugom nanese štetu, bez odgovarajuće metrijalno finansijske dokumentacije i suprotno zakonu, a bez odobrenja Upravnog odbora HTP „B.“, naložio da se izvrše uplate iz devizne blagajne preduzeća i to:&nbsp; 24.000 CHF, 24.000 DEM i 7.500 USD PP „I.-P.“ BG, u vermenu od 16. 08 do 31.10.1995. godine u više navrata 70.000 DEM PP „Gavrić“ I., dana 07.11.1995. godine 14.900 DEM PP „M.“ H.N., a dana 15.12.1995. godine 20.000 DEM, 11.000 USD i 2.500.000 italijanskih lira PP „M1“ BG; u vremenu od 22. do 30.09.1995. godine 15.000 DEM i 20.800 USD PP“S.S.“ H.N., a 16.08. i 22.09.1995.godine u više navrata 73.000 DEM PP „E.“ Z.&nbsp; i 01.06.1995. godine PP „F&amp;D L.“ PG 50.000 DEM i 81.200 USD, na koji način je pribavio sebi i drugom imovinsku korist velikog obima u iznosu od&nbsp; 1.141.476,81 din. ( (239.864,10 €)<br>
	<br>
	- čime je okrivljeni T.M. izvršio produženo krivično djelo zloupotreba položaja u privrednom poslovanju iz čl.272st.3. u vezi st.1. u vezi čl.49.stav 1 KZ,okrivljeni M.K. izvršio krivično djelo zloupotreba položaja u privrednom poslovanju iz čl.272 st.3. u vezi st.1. Krivičnog zakonika, a okrivljeni M.Z. izvršio produženo krivično djelo zloupotreba položaja u privrednom poslovanju podstrekavanjem iz čl.272.st.3. u vezi st.1. u vezi čl.24. KZ u vezi čl.49. stav 1.Krivičnog zakonika.<br>
	<br>
	te se na osnovu citiranih zakonskih propisa i primjenom čl.4, 32, 36 i 42. KZ<br>
	&nbsp;</div>
<div style="text-align: center">
	O S U Đ U J U</div>
<div style="text-align: justify">
	<br>
	&nbsp;&nbsp;&nbsp;&nbsp;&nbsp;&nbsp;&nbsp;&nbsp; prvookrivljeni T.M. na kaznu zatvora u trajanju od 4 (četiri) godine i 2 (dva) mjeseca, drugookrivljeni M.Z. na kaznu zatvora u trajanju od 4 (četiri) godine, a trećeokrivljeni M.K. na kaznu zatvora u trajanju od 9 (devet) mjeseci i 20 (dvadeset) dana.<br>
	<br>
	&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Na osnovu čl.51.stav 1.KZ okrivljenom T.M.u se u izrečenu kaznu zatvora uračunava vrijeme provedeno u pritvoru od 01.03.1997 godine do 09.05.2001 godine,a okrivljenom M.K.u se u izrečenu kaznu uračunava vrijeme provedeno u pritvoru od 19.01.1996 godne do 14.11.1996 godine.<br>
	<br>
	&nbsp;&nbsp;&nbsp;&nbsp;&nbsp;&nbsp;&nbsp; Na osnovu čl.212 stav 2 ZKP-a okrivljeni T.M. i M.Z. se obavezuju da oštećenoj HTP „V.B.“ na ime imovinsko pravnog zahtjeva nadoknade iznos od 5.550.483,43 eura.<br>
	<br>
	&nbsp;&nbsp;&nbsp;&nbsp;&nbsp;&nbsp; Na osnovu čl.212.stav 1.ZKP-a okrivljeni se obavezuju da ovom sudu solidarno nadoknade troškove krivičnog postupka,o čijoj visini će sud odlučiti posebnim rješenjem kada se pribave podaci o tim troškovima.<br>
	<br>
	II<br>
	<br>
	Prema okrivljenom: M.K.u,sa podacima kao u spisu<br>
	&nbsp;</div>
<div style="text-align: center">
	ODBIJA SE OPTUŽBA</div>
<div style="text-align: justify">
	Na osnovu čl.362 stav 1. tačka 1. ZKP-a<br>
	<br>
	Da je:<br>
	<br>
	U toku 1994/95 godine u H.N. u istom svojstvu kao pod tačkom 1, iskorišćavanjem svog službenog položaja i ovlašćenja pribavio drugom korist, na način što je dao nalog da se većem broju radnika preduzeća izvrši isplata ličnih dohodaka preko blagajne na osnovu priznanica, a u cilju izbjegavanja pripadajućih doprinosa i poreza naložio M.S. - blagajniku u istom preduzeću da sačini fiktivnu dokumentaciju kao i da je ovim licima izvršeno plaćanje po osnovu materijalnih troškova-računima i putnim nalozima, u kom cilju su sačinjeni falsifikovani nalozi blagajni za isplatu u kojima su uneseni neistiniti podaci i ovjereni službenim pečatom i svojim potpisima i to : broj ..., ..., ..., ..., ..., ..., ..., ..., ..., ..., ..., ..., ..., ... i ... u toku 1994 godine na ukupan iznos od 12.395,00 dinara i broj ....,...,...,...,...,...,,...,...,...,...,...,...,...,...,...,...,...,...,...,...,....,....,...,....,...,....,...,...,...,..,,...,.... u 1995 godini na ukupan iznos od 79.703,05 dinara, što ukupno iznosi 92.098,05 dinara, koje su upotrijebili u službi kao prave i na taj način sebi i drugom pribavio imovinsku korist velikog obima u označenom iznosu,<br>
	<br>
	&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; - čime bi izvršio krivično djelo zloupotreba položaja u privrednom poslovanju iz čl.272 st.3. u vezi st.1. Krivičnog zakonika.<br>
	<br>
	&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Troškovi postupka u ovom dijelu padaju na teret budžetskih sredstava suda.&nbsp;<br>
	&nbsp;</div>
<div style="text-align: center">
	O b r a z l o ž e n j e</div>
<div style="text-align: justify">
	<br>
	Viši državni tužilac u Podgorici podnio je optužnicu&nbsp; Kt.br.33/96 od 17.06.1996godine, protiv okrivljenih T.M., M.K. i M.Z., zbog&nbsp; više krivičnih dijela zloupotrebe službenog položaja iz čl. 216.stav 4. u vezi stava 3 i 1. KZ RCG, a nakon&nbsp; ustupanja predmeta ovom sudu, predmet je preuzeo ODT H.N. pod br. Kt.br.110/04,&nbsp; i izmijenio pravnu kvalifikaciju djela tako što je T.M.u stavio na teret produženo krivično djelo zloupotreba položaja u privrednom poslovanju iz čl.272 st.3 u vezi st.1 u vezi čl.49 st.1 Krivičnog zakonika,a M.K.u krivično djelo zloupotreba položaja u privrednom poslovanju iz čl.272 st.3 u vezi st.1 Krivičnog zakonika i M.Z.u produženo krivično djelo zloupotreba položaja u privrednom poslovanju podstrekavanjem iz čl.272 st.3 u vezi st.1 u vezi čl.24, u vezi čl.49 st.1 Krivičnog zakonika,a takođe je tužilac izmijenio i opis djela na način pobliže opisan u izreci ove presude.<br>
	Konačno je tužilac na glavnom pretresu ostao pri izmijenjenoj optužnici i predložio da sud okrivljene oglasi krivim i osudi na kazne po zakonu.<br>
	<br>
	Predstavnik oštećene HTP “V.B.” se pridružio krivičnom gonjenju protiv optuženog navodeći i postavio imovinsko pravni zahtjev.<br>
	Okrivljeni M.Z. nije saslušan u ovom postupku obzirom da je nedostupan sudu i državni organima, pa je istom suđeno u odsustvu po ranije donijetom rješenju vijeća Višeg suda u Podgorici.<br>
	Branilac po službenoj dužnosti okrivljenog M.Z.,adv.R.V. u završnoj riječi je istakao da nije dokazano da je M1. izvršio krivična djela koja mu se stavljaju na teret, te je predložio da ga sud oslobodi od optužbe usled nedostatka dokaza. Objasnio je da u konkretnom slučaju ne postoji dokaz ko je koga, kada i zašto podstrekavao i za koje krivično djelo, te da se promet robe vrši samo na način i po uslovima koje diktira tržište, tako da podstrekavanje nema uticaja na cijenu robe na tržištu, pa je samim tim i prestalo da postoji kao krivično djelo zaključenje štetnog ugovora u privredi. Dalje je objasnio da okrivljenog M1.a treba osloboditi odgovornosti, jer su vještaci ekonomske struke utvrdili da izmedju HTP B. i PP „ I-P“ nisu postojali nikakvi poslovni odnosi, odnosno da nije bilo dokumentovanih isplata novčanih sredstava po navedenim ugovorima. Dalje je naveo da M1.a treba osloboditi i zbog toga što je ugovor o zajmu od 26.04.1995 godine oglašen ništavim presudom Apelacionog suda CG Gž 210/09 od 22.12.2009 godine, a pošto je ugovor o asignaciji zaključen istog dana kada i ugovor o zajmu koji je oglašen ništavim, to je po sili zakona ništavi ugovor o asignaciji. Takodje je istakao da je vještačenjem utvrdjeno da na žiro račun Interpromeksa nije uplaćen iznos od 3.135.000 dinara, pa nije ni trebalo prenositi sredstva na druge žiro račune, zbog čega i nema odgovornosti okrivljneog M1.a.<br>
	<br>
	Okrivljeni T.M. je u svojoj odbrani u bitnom naveo da je 05.07.1993. godine zasnovao radni odnos kod preduzeća HTP „B.“ H.N. u svojstvu generalnog direktora. Dalje je naveo da je 04. aprila 1995. godine Vlada RCG odobrila devizna sredstva navedenom preduzeću u iznosu od 1.652.450,oo njemačkih maraka, a to za renoviranje objekata u H.N. pred početak turističke sezone, a da je bio prisutan kada su navedena novčana sredstva preuzeta iz Narodne banke u P.,a koja sredstva su zatim po njegovom ovlašćenju predata M.Z.u, generalnom direktoru i vlasniku preduzeća PP „I-P“-a iz BGa, koji je bio u društvu sa nekim J., finansiskim direktorom PP „I-P“-a. Istakao je da je potpisao punomoćje bratu M.Z. – M.G., da podigne navedena devizna sredstva. Objasnio je da se dva dana prije podizanja navedenog deviznog iznosa u Narodnoj banci čuo sa M.Z. koji mu je tim putem predočio formu ugovora između njegovog PP i HTP „B.“, te da mu je sjutradan telefaksom poslao predformu tog ugovora, a koja se odnosila na to da se između navedenih preduzeća zaključi ugovor o zajedničkom ulaganju, na način da M.Z., koristeći devizna sredstva preduzeća HTP „B.“ zaključi ugovor o kupovini, tovu i prodaji stoke sa inostranim kupcima, a po tom osnovu je M1. obećao zaradu HTP „B.“ u izosu od 24 % na ova devizna sredstva, koja zarada je trebala biti isplaćena preduzeću HTP „B.“, po ugovoru, do 31.12.1995. godine, a po usmenom obećanju i ranije. Obećana zarada je trebala biti isplaćena na način što bi se&nbsp; pola zarade isplatilo kroz robu koja bi M.Z. ustupio prodajom mesa i mesnih prerađevina, a druga polovina bi bila isplaćena u dinarskim sredstavima. Naveo je da je M1.a upoznao krajem maja 1994. godine u BGu, te da je u njega imao veliko povjerenje jer se uvjerio da on posjeduje zaista veliko privatno preduzeće koje se bavi otkupom, uzgojem i prodajom stoke, te da ima 4-5 farmi za uzgoj stoke i da ima brojne zaključene ugovore na području Srbije, te je naveo i da je to preduzeće HTP „B.“ u toku ljetnje sezone 1994. godine isporučivalo meso i mesne prerađevine po znatno nižim cijenama nego na tržištu.Dalje je naveo da ga je oko 20. aprila 1995. godine telefonom pozvao M1. i tim putem mu rekao da je u februaru 1995. godine zaključio ugovor o zajedničkom ulaganju, koji je bio skoro identičan sa njihovim, sa preduzećem „N.“ NI, koje preduzeće mu je ustupilo iznos od 2.200.000,oo DM. Naveo je da ga je M1. tim putem zamolio da mu bude garant za ratu za vraćanje određenog deviznog iznosa koja je već prispjela, a iznos rate nije spominjao, a kako bi odložio dospjelu obavezu preduzeću „N.“, koji razgovor su odložili do njegovog dolaska u BG. Naveo je da je u aprilu 1995.godine došao poslom u BG, te se dana 23 aprila 1995. godine lično sastao sa M1.em, koji mu je tom prilikom saopštio da je devizna sredstva dobijena od HTP „B.“ i preduzeća „N.“ uložio kod neke firme u Grčkoj, te ga je molio za pomoć s obzirom da su velika sredstva u pitanju. Takođe je u bitnom naveo da je tom prilikom M1. predložio da preduzeće HTP „B.“ bude garant kako bi on izmirio svoje obaveze prema „N.“, a da se ta garancija odnosi na bilo koji objekat „B.“, te mu je pokazao ugovor zaključen sa preduzećem „N.“. Naveo je da je, smatrajući da je stavljanje te hipoteke više „pro forme“, te smatrajući da to neće izazvati finansiske posledice kod preduzeća, pristao, pa se sa M1.em dogovorio, nakon što je njemu dao usmenu saglasnost, da će se sa ovlašćenim radnicima preduzeća „N.“, koji će doći u H.N.,&nbsp; dogovoriti oko upisa tog založnog prava. Naveo je da je nakon toga, ne sjeća se kada tačno, obavjestio M.a da, ukoliko dođu ljudi iz Niša,da im izađe u susret. Po povratku u Crnu Goru, ostao je u B., na turističkoj berzi, kada ga je pozvao M. da ga obavjesti da su ljudi iz preduzeća „N.“ stigli i da, s obzirom da su rezervisali povratnu kartu za sjutradan, žure da završe posao. Naveo je da je objasnio M.u da angažuje adv. V.M. koji će za njih izvršiti ovjeru upisa založnog prava, što je isti i uradio na način da je založno pravo upisano na hotelu „P.“. Dalje je naveo da je u periodu od aprila 1995. godine do oktobra iste godine M.Z., preko svog preduzeća, vršio isporuku robe HTP „B.“ i uplate u dinarima na račun HTP „B.“ u ukupnom iznosu od oko 1.400.000,oo dinara, koja isporuka i isplate su se odnosile na ime dobiti od 24 %, a na osnovu ugovora o zajedničkom ulaganju zaključenog između HTP „B.“ i PP „I-P“. Napomenuo je da prilikom zaključenja tog ugovora nije konsultovao Upravni odbor firme, jer je držao da je to ouobičajeni posao, već je o tom poslu upoznao svoje prve saradnike – M. K., koji je bio njegov pomoćnik po pitanju finansija i D., koji je bio rukovodilac za pravne poslove. Naglasio je da sa preduzećem „N.“ iz NI nisu imali nikakvih poslovnih odnosa od dana kada je došao na funkciju generalnog direktora, kao ni da to preduzeće nije dalo nikakva devizna ni dinarska sredstva kako se to navodi u optužnici državnog tužioca, a da mu nije poznato ko je, na koji način i kada sačinjavao te ugovore. Objasnio je da devizna sredstva dobijena od Vlade RCG na ime ulaganja u njihove objekte prije početka turističke sezone nisu mogli odmah uložiti iz razloga što se približavao početak turističke sezone, a 28 maja 1995. godine u svojim hotelima su imali oko 3.000 gostiju, jer se tada održavao Medicinski kongres Jugoslavije, pa je smatrao da je bolje da ta sredstva ustupe preduzeću „I-P“, odnosno sa istim zaključe ugovor o zajedničkom ulaganju.<br>
	U vezi krivičnog djela koje mu je stavljeno na teret pod tačkom jedan disopzitiva optužnice, naveo je da mu o tome nije ništa poznato, te da je mišljenja da se radi o fiktivnim ugovorima, sa kojim ugovorima preduzeće HTP „B.“ nema nikakve veze, a da je očigledno, kako se spominju preduzeća „N.“ NI, „I“ BG i neka njemačka firma po nazivu „R.“, da se radi o međusobnom prebijanju i ustupanju dugova i potraživanja između navedenih preduzeća.&nbsp; Takođe je naveo da nisu zaključeni nikakvi ugovori o prodaji nepokretnosti između preduzeća HTP „B.“ i izvjesnog V.B., niti je dao ovlašćenje za prodaju imovine preduzeća HTP „B.“ kako stoji u optužnici. Dalje je naveo da je 21. marta 1994. godine na računu preduzeća bilo 500.000,oo DM, koja sredstva je pomoću V.D., direktora „U.“ banke u BGu, koji ga je doveo u kontakt sa direktorom „B.“ BG, iskoristio kao garanciju toj banci koja im je dala dinarski kredit u iznosu od 400.000,oo dinara sa povoljnom kamatom od 15% na godišnjem nivou, te su ta sredstva vraćena nakon 4 mjeseca. Dalje navodi da je baš krajem maja mjeseca upoznao M.Z., koji mu je tada ponudio da za preduzeće isporučuje meso i mesne prerađevine. Navedena devizna sredstva u iznosu od 500.000,oo DM „U.“ banka je ustupila „PKP“ banci sa kamatom od 2,5%, sa rokom od četiri mjeseca, koja devizna sredstva su korišćena od „PKP“ banke šest mjeseci, a dobit po osnovu uloženih deviznih sredstva iznosila je 575.000,oo DM, čija vrijednost je iznosila 726.650,oo dinara po šticovanom kursu plus 163.800,oo DM. Naveo je da je M1. poslovao sa „PKP“ bankom i da je dobijao kredite iz primarne misije. Dalje je naveo da su tri ili četiri preduzeća iz BGa, Z. po nalogu P.S., koji je direktor FK „Z.“ i B.V., koji je takođe zaposlen u FK „Z.“ vršili uplate na žiro račun preduzeća HTP „B.“ u dinarima. Objasnio je da su zapravo P. i B. sklopili dogovor sa M1.em, pa su izvršili uplate na žiro račun HTP „B.“ u iznosu od 726.650,oo dinara, dok je iznos od 163.800,oo DM M1. uložio u HTP „B.“ kada je u njeno ime i po njenom nalogu platio dug preduzeća PP „F-DL-a“ u PG, sa kojim preduzećem je „B.“ zaključila ugovor o isporuci jedne male i jedne velike telefonske centrale i 400 telefonskih aparata. Objasnio je da su nakon toga P. i B. napravili dogovor sa M.Z.om da im izvrši isplatu u iznosu od 600.000,oo DM po osnvu izvršene isplate u dinarskom iznosu u korist preduzeća HTP „B.“. Nadalje, naveo je da je u novembru mjesecu 1994. godine preduzeće HTP“B.“ zaključilo je ugovor o kratkoročnom kreditu sa „I.“ bankom iz BGa, radi dobijanja iznosa od 200.000,oo dinara sa rokom vraćanja od mjesec dana, radi isplate ličnih dohodaka radnicima, pa kako u tom roku nisu vraćena novčana sredstva, to je M.Z. preuzeo obavezu vraćanja tog duga i dobio od iste banke još 1.500.000,oo dinara zaključenjem ugovora o zajmu sa rokom vraćanja od šest mjeseci. Kako M1. nije vratio dug u predviđenom roku, to je predložio, da se ustanovi hipoteka na jednom od objekata preduzeća „B.“, što je i urađeno, da bi krajem juna mjeseca 1995. godine preostali iznos M1. duga prema IGB banci iznosio 700.000,oo DM. Okrivljeni T. je dalje naveo da je tada posumnjao da M.Z. i V.&nbsp; imaju neki dogovor, te da je krajem juna mjeseca 1995. godine optužio V. da oni rade na štetu preduzeća HTP „B.“, koji mu je tom prilikom objasnio da sa M1.em ima neka zajednička međusobna potraživanja, a da ne rade ništa protiv preduzeća HTP „B.“. Dalje je naveo da je tog dana zaključen ugovor o kratkoročnom kreditu između HTP „B.“, „P.“ banke iz Kipra, „U.“ banke i M.Z.. Tim ugovorom je utvrđeno da „U.“ banka, preko kiparske banke „P.T.“ daje preduzeću HTP „B.“ iznos od 700.000,oo DM, pa se po osnovu ugovora vraća dug koji je M1. imao prema „IGB“ banci, ali u iznosu od 500.000,oo DM. Objasnio je da, zbog preostalog dijela duga u iznosu od 200.000,oo DM, s obzirom da „IGB“ banka nije mogla stupiti u kontakt sa M1.em, aktivirana je hipoteka na hotelu HTP „B.“, jer je to preduzeće bilo garant za navedeni dug, dok o naprijed navedenom nije konsultovao Upravni odbor, smatrajući da je to nepotrebno.<br>
	U odnosu na krivično djelo pod tačkom pet optužnice, okrivljeni T. je u bitnom naveo da je istina da je sa svim navedenim preduzećima HTP „B.“ zaključila ugovore, jer je u toku 1995. godine rađeno renoviranje i opremanje hotela HTP „B.“ pa su zaključivani ugovori u vezi sa poslovima koji su trebali da se obave sa većim brojem privatnih i društvenih preduzeća, kojom prilikom su utrošena sredstva u iznosu od oko 3.000.000,oo dinara, a možda i više. Takođe je naveo da su svi ti iznosi za ta privatna preduzeća dobro navedeni u optužnici, osim za preduzeće „I.-P.“ sa kojim je „B.“ vršila prebijanja dobiti od zajedničkog posla. Takođe je naveo da je odobravao da se iz devizne blagajne preduzeća izvrše isplate u devizama jer preduzeće nije imalo dinara, a da za sebe nije uzeo ni dinara, jer je isplata išla preko blagajne, a mnogim preduzećima su bili dužni. Dalje je istakao da je preduzeće HTP „B.“ uredno plaćalo sve doprinose po osnovu ličnih dohodaka, a da je u toku 1994. i 1995. godine isplatilo preko 4 miliona po osnovu doprinosa. Takođe je objasnio da bi se dešavalo da po isteku radnog vremena prispije određean roba u preduzeće, pa kako nisu bili u mogućnosti da blagovremeno angažuju fizičku snagu, to su radnici hotela istovarali robu, a preduzeće je njima plaćalo u dinarima po spiskovima koje je on ovjeravao, a novac su podizali iz blagajne. Napomenuo je i da je od strane Upravnog odbora bio ovlašćen da nagrađuje svoje najbolje radnike i saradnike, a da ne posjeduje drugu dokumentaciju osim one koja već postoji u spisima predmeta. Objasnio je da je 14. novembra 1995. godine otišao u BG kako bi razgovarao sa M1.em u vezi njihovih poslovnih odnosa, te je tom prilikom zatekao veliki broj ljudi koji su imali potraživanja prema M1.u. Nakon što ga je primio na pola sata razgovora, M1. je obećao da će do ...1995. godine izmiriti svoju obavezu prema HTP „B.“, a najkasnije do Nove godine, a da mu neki Grk duguje 12.700.000,oo ili 15.000.000,oo maraka, te da mu je pokazao odgovarajućću dokumentaciju i dodao da od svog zarađenog novca Grk njemu duguje 15.000,oo DM. Dalje je istakao da je tada shvatio ozbiljnost situacije, te o svemu obavjestio Upravni odbor koji je tada predložio da sačekaju do proteka roka koji je tražio M1.. Nakon toga, naveo je da je&nbsp; 07. decembra 1995. godine došao u BG i&nbsp; tu proveo 15 dana da bi potražio M1.a, te da, kada ga je sreo isti je obećao da će do kraja januara 1996. godine izmiriti obavezu, nakon čega je Upravni odbor prihvatio da sačekaju da istekne i taj rok.<br>
	Okrivljeni T. je dalje naveo da je 08.01.1996. godine napustio Jugoslaviju i otišao da živi u P., te da je održavao telefonski kontakt sa pravnim punomoćnikom „I.-P.a“ U.M., koji ga je obavjestio da postoji sudska odluka po kojoj neki Grk mora da isplati dug M1.u. Naveo je da je od kraja avgusta do početka oktobra 1996. godine bio u telefonskom kontaktu sa M1.em, koji mu je tada govorio da su „pare tu“ i da će on sve pozlatiti. Istakao je da nije htio da izbjegne svoju odgovornost, što dokazuje činjenicom da se vratio iz Pariza 01. marta 1997. godine, kada je lišen slobode na graničnom prelazu Kelebija. Dalje je objasnio da je dao M.u usmeni nalog da zaključi ugovor o hipoteci na hotelu „P.“ u H.N. po osnovu ugovora iz februara mjeseca 1995. godine koji je zaključen između preduzeća „N.“ i „I-P“ na iznos od 2.000.000,oo dinara, a da nije dao nikakav nalog M.u da zaključi ugovor o zajmu sa preduzećem „N.“, te da mu nije poznato ukoliko je isti zaključio takav ugovor. Naveo je da je postojala korist od ustanovljavanja ove hipoteke, a koja se ogledala u ispunjenju obaveze „I-P“ po osnovu ugovora koji su zaključili o zajedničkom poslovanju, u iznosu 1.652.450,oo DM, te da nema nikakve veze sa ugovorom o asignaciji. Nadalje, objasnio je da mu je lično poznato da su devize koje je preduzeće HTP „B.“ dobilo od Vlade podignute dana 04.04.1995. godine, a da je zaključen ugovor sa „I-Pom“ dana 07.04.1995. godine, te kako bi brže zavšili proceduru oko preuzimanja novca lično je stavio (da bi se izbjegle provizije) da je M.Z. radnik preduzeća HTP „B.“, dok o svemu tome nije postojala odluka Upravnog odbora preduzeća, koji odbor je po prvi put obavjestio o navedenom u novembru 1995. godine. Objasnio je da je predmet obezbjeđenja trebala da bude kuća i farma M.Z., ali kako su se nalazili izvan detaljnog urbanističkog plana, to na njima nije mogla da se ustanovi zaloga, pa je ugovoreno da kao garancija posluži 1.250 grla stoke prosjećne težine od 500 do 540 kg. Takođe je objasnio da je ugovor o zalozi sa M.Z.om, kao vlasnikom PP „I-P“, na njegovu inicijativu (a kako bi obezbjedili osnovno potraživanje „B.“ prema M1.u) zaključen u decembru 1995. godine u BGu, odnosno nakon što je izbrojano 1.250 grla krupne stoke, a da je u vremenu od 14. do 20. novembra 1995. godine M1. dao punomoćje svom pravniku u službi Radojeviću da zaključi ugovor o založnom pravu u korist HTP „B.“, po kom ugovoru je zadnji rok ispunjenja obaveze bio dan 31.januar 1996. godine. Naveo je da je upoznao Upravni odbor preduzeća o zaključenom ugovoru, ali da mu nije poznato zašto nisu nikad pristupili realizaciji istog. Istakao je da je M1. Goran devizna sredstva dobijena od Vlade CG podigao dana 04. aprila 1995. godine, te da je PG banka bila garant da će „B.“ vratiti ta devizna sredstva 15. novembra 1995. godine, sa kamatom na godišnjem nivou od 9 %, a da M1. duguje preduzeću ukupan iznos, odnosno 1.652.450,oo DM, s tim što je obećanu dobit od 24 % naplatio, dijelom u robi, a dijelom u novcu. Takođe je objasnio da nije obavjestio Upravni odbor preduzeća o pravnom poslu koji je zaključen između HTP „B.“ i „U.“ banke kao zastupnika „P.T.“ banke i „U.“ banke i „I-P“ o preuzimanju tog duga, niti postoji odluka Upravnog odbora u tom pravcu. Nadalje, naveo je da preduzeće HTP „B.“ imalo otvoren devizni račun kod „Jugobanke“ H.N., ali da je isplate deviznih sredstava vršilo preko svoje blagajne, zbog izbjegavanja provizije od 20% koju bi morali plaćati Narodnoj banci. Objasnio je da su pojedinim preduzećima morali isplaćivati iznose u devizama, a da su sve devizne isplate vršene po njegovom nalogu. Takođe je vršena devizna isplata i PP „I.-P.u“ BG, odnosno više se radilo o pozajmicama ili prebijanjima dugova na otprilike mjesec dana, sve dok se ne isporuči roba od strane tog preduzeća. Dalje je istakao da je krajem novembra 1995. godine potpisao potvrdu, iz koje proizilazi da je primio od B.V. iznos od 950.000,oo DM, iako taj novac nije primio, što je uradio iz nekih ličnih razloga koje ne želi da iznosi pred sudom. Istakao je da on nije stavio pečat firme na tu potvrdu i da nije dao punomoćje advokatu Ž., niti B.. Takođe je istakao da Skupština preduzeća nije donijela nikakvu odluku kojom ga ovlašćuje da u svojstvu generalnog direktora može u ime i za račun preduzeća da vrši sve pravne radnje u cilju obezbjeđenja sredstava za potrebe poslovanja preduzeća kod pravnih i fizičkih lica u dinarskoj protivvrijednosti u iznosu od 1.000.000,oo DM ili drugoj stranoj valuti do tog iznosa. Istakao je da se tek u maju 1995. godine upoznao sa sadržinom ugovora o asignaciji od 26.04.1995. godine i Ugovorom o zajmu od 26.04.1995. godine zaključenom između DP „N.“ NI i HTP „B.“ H.N., koje ugovore mu je prezentirao M.K., koji mu je rekao da mu je M1. prilikom zaključenja navedenih ugovora prenio da se&nbsp; tako dogovorio sa T.em. Dalje je naveo da se on nije dogovorio sa M1.em o ovjeri takvih ugovora, već da su se samo dogovorili o stavljanju hipoteke na hotelu „P.“, ali da je bilo kasno da išta učini, a da ga je M1. ubjeđivao da su ugovori zaključeni samo „pro forme“, te da će on to sve izmiriti i regulisati.<br>
	Istakao je takođe da privatno preduzeće „FD L.“ nije izmirilo svoju ugovornu obavezu u cjelosti, a da je prilikom zaključenja ugovora njima isplaćeno 70 ili 80% ugovorene cijene, dok je preostali dio trebao biti isplaćen po završenom poslu. Dalje je objasnio da su svi ugovori rađeni u dovoljnom broju primjeraka i trebalo bi da u preduzeću HTP „B.“ postoji po dva primjerka i svi su morali biti uvedeni u djelovodnik preduzeća, a da mu nije poznato jesu li gore navedeni ugovori uvedeni u taj djelovodnik. Takođe je objasnio da bi nekad zbog hitnosti posla, ovjeravanja određenih ugovora, morao nositi pečat firme sa sobom, pa bi po povratku sa puta dao da se na takav ugovor stavi štambilj i da se uvede u djelovodnik. Takođe je naveo da mu nije poznato kako su se upoznali P. i B. sa M1., ali je shvatio da im je M1. nudio devize na kamatu kao i dinare do kojih se teško dolazilo. Pojasnio je da na kraju 1994. godine preduzeće HTP „B.“ nije nije imalo nikakvog duga u odnosu na preduzeće „I.-P.“, a da je obaveza iz čl.7 ugovora o zajedničkom ulaganju izmirena od strane M.Z., na način da je prije isteka roka od tri mjeseca isporučio dva kamiona mesa i mesnih prerađevina i na žiro račun preduzeća uplatio iznos od 450.000,oo dinara. Dalje je naveo da je njemu na ruke predao iznos od 36.000,oo dinara, koji iznos se odnosi na povraćaj pozajmice iz juna 1995. godine.<br>
	Precizirao je da je u decembru 1994. ili januaru 1995. godine, u svojstvu generalnog direktora HTP „B.“ zatražio od Vlade RCG da odobri devizna sredstva potrebna za renoviranje hotela „P.“ i drugih objekata preduzeća, a koja sredstva je Vlada RCG odobrila u martu 1995. godine u iznosu od 1.652.450,oo DM. Objasnio je da je taj iznos, po osnovu ugovora o zajedničkom ulaganju, usmjerio prema preduzeću „I.-P.“, ne konsultujući nikog tom prilikom, a kako bi, kao i druga preduzeća u to vrijeme, zaradio odgovarajuću proviziju s obzirom da radovi renoviranja nisu mogli biti još započeti zbog početka turističke sezone. Istakao je da je M1. vjerovatno načuo da je Vlada RCG odobrila devizna sredstva preduzeću, jer su u to vrijeme poslovali oko isporuke robe za turističku sezonu, pa mu je on predložio da ta sredstva zajednički ulože i „obrnu ih“ u cilju sticanja zajedničke zarade. Posebno je istakao da su vršene isplate gotovinskog novca sa blagajne preduzeća radnicima preduzeća koji su radili prekovremeno za potrebe preduzeća, te advokatima koje su angažovali, i vještacima u sudskim sporovima koji su se vodili zbog nasilnog useljenja radnika u pojedine objekte i sporovima oko uknjiženja preduzeća.<br>
	Na glavnom pretresu od 15.11.2006. godine je objasnio da preduzeće „N.“ NI nije nikad HTP „B.“ isplatilo nijedan dinar, a da je njihov ugovor pravnosnažno poništen pred Osnvnim sudom u H.N. dana 01.12.1995. godine. Takođe je pništen ugovor o hipoteci, te je skinuta hipoteka sa hotela „P.“. Istakao je da je u čl.39 Statuta preduzeća propisano da genralni direktor može bez odluke i znanja Upravnog odbora davati i uzimati kredite radi vođenja poslovne politike preduzeća. Takođe je naveo da je njemu radni odnos u preduzeću prestao dana 05.01.1996. godine, a da nakon toga nije traženo obezbjeđenje potraživanja od „I-P“, ako ga je i bilo. Objasnio je da je glavnica duga u iznosu od 1.652.451,87 DM vraćena, a da jedino ono što nije vraćeno u cjelosti to je dobit od 24 %.<br>
	Istakao je da nije dao punomoć advokatu Ž., te da se na postojećoj punomoći ne nalazi njegov potpis, niti je ovjeren u sudu, te da ne zna ko je mogao da falsifikuje njegov potpis, a predpostavlja da su interes za to imali B.V., S.P., J.N. i adv Z.V. iz PG. Takođe je dodao da se iz te punomoći ne vidi koje nekretnine adv Ž. može prodati, a sumnja da je punomoć antidatirana jer nije bila prezentirana dok je radio u preduzeću. Takođe sumnja da je i druga dokumentacija prezentirana u spisima antidatirana, kao i Odluka Skupštine koju nije potpisao K.M.. Istakao je da mu je nejasno zašto se tereti za predmetno krivično djelo, jer je sa svim firmama imao ugovorene poslove i po osnovu tih ugovora im vršio isplate, ne pribavljajući korist ni za sebe ni za drugoga. Dalje je objasnio da je u oktobru 1995. godine saznao da je preduzeće „I-P“ imalo teškoća u poslovanju, ali da je ono normalo radilo čitavo ljeto 1995. godine, te da mu nije poznato kada mu je blokiran račun. Takođe je dodao da se iz izvadka vide uplate koje je to preduzeće vršilo HTP „B.“ u septembru, oktobru i novembru 1995. godine, prema pismenoj dokumentaciji i specifikacijama računa.<br>
	Konačno, u završnoj riječi je naveo da se ne osjeća krivim ni po jednoj tački oštužbe, te da izvedenim dokazima nije dokazana njegova krivica, a potvrđeno je da u njegovim radnjama nema elemenata bića krivičnih djela koja mu se stavljaju na teret, s obzirom da je izostala opasnost (šteta) kao njegovo bitno obilježje, pa je predložio da ga sud oslobodi od optužbe.<br>
	<br>
	Okriviljeni M.K. je u svojoj odbrani u bitnom naveo da je po zanimanju diplomirani ekonomista, te da je nakon rata u Bosni i Hercegovini izbjegao iz SA sa svojom porodicom gdje je živio i radio, te se 01.06.1993. godine zaposlio&nbsp; kod HTP „B.“ na mjestu pomoćnika generalnog direktora za finansijske poslove. Istakao je da je postupao, kao i drugi pomoćnici, po usmenim nalozima generalnog dirktora T.M.. Objasnio je da ga je jednom prilikom T., koji je tada bio u BG, obavjestio telefonskim putem da je uspio da ugovori zaključenje ugovora o zajmu sa DP „N.“ iz NI, te da treba da potpiše te ugovore, koji su bili već pripremljeni, kada dođu predstavnici te firme. Dalje je naveo da su predstavnici navedene firme došli, te da su tada zaključena dva ugovora, jedan ugovor o zajmu, gdje se HTP „B.“ pojavljuje kao zajmoprimac, a DP „N.“ kao zajmodavac, i drugi ugovor o asignaciji, tj prenosu dijela sredstava koje je „B.“ primila na zajam od firme „N.“ na firmu „I.-P.“ iz BG sa kojom su ranije sarađivali u nabavkama mesa i mesnih proizvoda. Istakao je da mu sadržina tih ugovora nije poznata, jer je vjerovao da je to završio generalni direktor, te da je smatrao da je o svemu tome obavješten Upravni odbor. Naveo je da je kasnije saznao da su to bili fiktivni ugovori, a kao sredstvo obezbjeđenja za vraćanje tih kredita, u ime firme izvjesni Milan Vajagić potpisao je kod Osnovnog suda u H.N. rješenje sa kojim je uknjižena hipoteka na hotelu „P.“.Dalje je naveo da je nakon zaključenja tih ugovora, negdje u novembru 1995. godine DP „N.“ Niš pismeno se obratio njihovom preduzeću da zakažu sastanak na kome će se dogovoriti o načinu izmirenja njihovih obaveza prema toj firmi, te su napomenuli da namjeravaju da aktiviraju hipoteku koja je stavljena na hotel „P.“, a o svemu tome je bio obavješten i Upravni odbor.&nbsp; Takođe je naveo da mu je poznato da je Vlada RCG odobrila devizni kredit HTP „B.“ u iznosu od oko 1.600.000 (milion i šest stotina hiljada) njemačkih maraka, a da je PG banka obezbjedila garanciju za povraćaj tih sredstava, a zauzvrat je tražila da se stavi hipoteka na dio hotela „P.“. Naveo je da je saznao da je dio tih novčanih sredstava uplaćen „I.-P.u“ iz BGa, a da zna da dobijena sredstva po tom osnovu nikada nisu uplaćena, niti su dolazila na bilo koji račun firme HTP „B.“.&nbsp; Dalje je naveo da je, po nalogu generalnog direkotra T.a zaključio ugovor o zajmu na iznos od 700.000,oo DM sa „U.“ bankom iz BG, koji ugovor je potpisao M.D., a ujedno je upisana hipoteka na dijelu hotela „T.“ kao garancija obezbjeđenja vraćanja tih sredstava. Istakao je da ni ta sredstva u iznosu od 700.000,oo DM nikad nisu uplaćena na račun HTP „B.“ niti mu je poznato šta je bilo sa njima.&nbsp; Takođe je naveo da se nakon zaključenja tih ugovora gdje je učestvovao u odsustvu generalnog direktora, obratio predsjedniku Upravnog odbora, B.M., a nakon toga i generalnom direktoru T., koji su mu odgovorili da je T. lično odgovoran za sve, te da ne treba da se sekira. Posebno je istakao da je sve poslove isključivo obavljao po nalogu T.a, ne upuštajući se u sadržinu zaključenih ugovora, te da nije lično učestvovao u poslovima koji su predhodili zaključenju navedenih ugovora, a da je tako postupao plašeći se da ne izgubi posao. Objasnio je da mu je T. pokazao jednu priznanicu iz koje sve vidi da je podigao iznos od 500.000,oo DM kod „U.“ banke, te da je ta sredstva prebacio PKB banci uz određenu kamatu, a da mu nije poznato šta je dalje bilo sa tim sredstvima.<br>
	Na glavnom pretresu objasnio je da je u H.N., po nalogu generalnog direktora T. zaključio ugovore sa pripremljenom dokumentacijom koju su donijeli predstavnici preduzeća „N.“ kao zajmodavci, kao i da je zaključio ugovor sa predstavnikom PP „I-P-“ iz BG, takođe sa već pripremljenom dokumentacijom, te da su ta dva ugovora ovjerena kod Osnovnog suda u H.N.. Takođe je bila spremna i dokumentacija za upis založnog prava na hotelu „P.“, za koji posao je T. angažovao adv V.M.. U tom periodu T. se nalazio u BG na službenom putu i telefonskim putem mu dao nalog kako da postupi kada dođu ljudi iz NI i BG da potpišu ugoovor. Objasnio je da ne zna sadržinu tih ugovora, te da je siguran da ta devizna sredstva preduzeća „N.“ nikada nisu pirspjela u preduzeće HTP „B.“. Dalje je naveo da je, nakon što su u novembru mjesecu 1995. godine obavješteni od preduzeća „N.“ da im preduzeće „I-P“ ne vraća sredstva, shvatio da se „B.“ javlja kao grant „I-P“ za povraćaj tih sredstava. Nakon toga je obavio lično razgovor sa T.M., koji ga je uvjeravao da tu nema nikakvih problema, pa kako mu je i to bilo sumnjivo obavijestio je predsjednika Upravnog odbora o svemu tome. Istakao je da sredstva u iznosu oko 1.600.000,oo DM koja su namjenjena preduzeću „B.“ u vidu kratkoročne devizne pozajmice od Vlade RCG, nikad nisu uplaćena na žiro račun HTP „B.“, a da se kao garant za ispunjenje obaveze preduzeća javila PG banka i u tom pravcu je stavljena hipoteka na dijelu hotela „P.“. Posebno je istakao da mu nije poznato ništa o poslovima koje je zaključiovao T.M., a da je kao i svi ostali radnici, postupao po njegovim uputstvima i nalozima jer im je on stavio do znanja da moraju tako postupati. Dalje je objasnio da je u toku 1994/1995. godine preduzeće slabo poslovalo, a da nije imalo novčanih sredstava na računu, te su radnici u to vrijeme primali niske lične dohotke, pa je direktor T. davao pismene i usmene naloge blagajni da se isplate određena novčana sredstva za određene radnike na ime stimulansa. Takođe, određene poslove istovara robe i sl.umjesto angažovanja radne snage, obavljali su neki od radnika, pa bi direktor pravio spiskove radnika, koje je njemu prosljeđivao, a on ih dostavljao blagajni da bi se isplatila radnicima novčana sredstva.Objasnio je da sa preduzećem DP „N.“ prije navedenog slučaja nisu imali nikakve poslovne saradnje, dok su sa PP „I.-P.“ poslovali na način da im je to preduzeće vršilo isporuku mesa i mesnih prerađevina od 1993. godine. Takođe je naveo da mu je poznato da je odlukom suda poništena kao ništava hipoteka stavljena na hotelu „P.“ po osnovu tih pravnih poslova na koje je stavio svoj potpis. Istakao je da prilikom zaključenja tih ugovora nije posumnjao da bi oni mogli biti štetni za preduzeće, a o istim nije bio upoznat Upravni odbor. Takođe je objasnio da se mnogo prije zaključenja tih ugovora postavljalo pitanje oko zaključenja nekog ugovora između HTP „B.“ i „I.“ u dijelu odobravanja kredita u korist „I.“, odnosno da će to preduzeće „B.“ ustupiti sredstva u iznosu od oko 3 miliona njemačkih maraka, a ona će staviti hipoteku na hotelu „P.“, kao garanciju, što sve nije imalo veze sa preduzećem „N.“, ali da do zaključenja tog ugovora nije došlo. Objasnio je da je blagajna preduzeća HTP „B.“ poslovala i u dinarima i u stranoj valuti, a da u deviznu blagajnu, ni na žiro račun preduzeća nije uplaćen nijedan novčani iznos na ime pozajmica od bilo kog preduzeća ili državnog organa, vezano za poslovanje preduzeća, a da je preduzeće normalno poslovalo sa više preduzeća od kojih je dobijalo robu, za koju robu je plaćanje vršeno gotovinski. Takođe je objasnio da je blagajničke naloge i druga dokumenta koja idu uz njih sačinjavao K.M. i ostali, a da su morali na osnovu tih blagajničkih naloga da zatavraju dokumentaciju vezano za gotovinske isplate i blagajne. Pojasnio je da su doprinosi sukcesivno plaćeni od strane preduzeća po osnovu isplata jer u momentu kada su isplatili novčana sredstva nisu imali sredstava na računu, te bi po prispjeću na žiro račun plaćali doprinose po osnovu isplata. Takođe je naveo da su pored radnika preduzeća angažovali i neke spoljašnje saradnike za obavljanje određenih poslova. Istakao je da su svi porezi i doprinosi koje preduzeće nije odmah platilo, naknadno plaćeni i podmireni.<br>
	Konačno, u završnoj riječi je naveo da je nesumnivo dokazano da su ugovori po tački 1 optužnice, bili fiktivni, besmisleni i ništavi, a da za posledicu nisu imali nikakve pravne ni štetne posledice, što potvrđuje i nalaz vještaka kojim je konstatovano da na osnovu tih ugovora nije bilo nikakvih novčanih transakcija na žiro računima firmi B., N. i I.-P.. Istakao je da, obzirom da nema nikakvih štetnih poljedica za „Boku“, to nema ni elemanata bića krivičnog djela, te je predložio ga sud oslobodi od optužbe.<br>
	<br>
	Sud je u postupku proveo dokaze saslušanjem svjedoka – predstavnika oštećene „V.B.“ G.R., te saslušanjem svjedoka B.V., M.D., B.M. i J.N., te su uz saglasnost stranaka čitanjem iskaza svjedoka Ž.Z., P.S., P.F., P.S., K.P., Š.D, B.M., te čitanjem presude Privrednog suda u BG P.br. 5284/96 od 24.04.2001. godine,te presude Vrhovnog suda RCG rev.br. 44/02 od 09.07.2002. godine, presude Apelacionog suda CG Pž.210/09 od 22.12.2009. godine, presude Trgovinskog suda u BGu P.4776/02 od 26.09.2005. godine, presude Višeg trgovinskog suda u BG Pž.136/06 od 21.12.2006. godine, presude Vrhovnog suda Srbije P.rev.br.187/07 od 05.12.2007. godine, presude Okružnog suda u BG Gž.11212/03 od 14.11.2003. godine, te presude I Opštinskog sudau BG P.5249/01 od 09.04.2003. godine, zatim su pročitani ugovor između DP „N.“ i „I.-P.a“ od 15.02.1995. godine, ugovor između DP „N.“ i „I.-P.a“ od 10.02.1995. godine, aneks ugovora br.35 od 10.02.1995. godine, ugovor o zajmu između DP „N.“ i „I.-P.a“ od 18.04.1995. godine, zatim ugovor o zajedničkom ulaganju HTP „B.“ i „I.-P.a“ BG od 04.04.1995. godine, te ugovor između HTP „B.“ i „I.-P.a“ od 26.04.1995. godine, te ugovor o preuzimanju duga od 26.04.1995. godine između „I.“, „N.“ i „I.-P.“, predlog povjerioca „N.“ NI i dužnka HTP „B.“ od 26.05.1995. godine o predlogu za obezbjeđenje potraživanja sporazumom stranaka, ugovor između „N.“ NI i „I.“ banke BG od 06.04.1994. godine, predlog za izvršenje na nepokretnosti povjerioca „N.“ i dužnika HTP „B.“ od 13.12.1995. godine, ugovor o izdavanju garancije zaključen između PG banke kao davaoca garancije i HTP „B.“ kao korisnika garancije od 29.08.1995. godine, ugovor o kupoprodaji nepokretnosti između HTP „B.“ kao prodavca i B.V. kao kupca od 28.11.1995. godine, te zapisnik Upravnog odbora HTP „B.“ br.1871 od 27.11.1995. godine, ugovor o obezbjeđenju između HTP „B.“ i „U.“ banke kao primaoca obezbjeđenja, te je saslušana vještaka finansijske struke M.V. , te uz saglasnost stranaka pročitani nalaz i mišljenje vještaka dipl.ing. V.S., te nalaz vještaka V. i N.M., izvršen uvid u spise predmeta ovog suda I.298/94 ,te izvršen uvid u izvještaje iz kaznene evidencije za okrivljene.<br>
	<br>
	&nbsp; Analizirajući provedene dokaze, te dovodeći ih u vezu jedne sa drugima i sa odbranama okrivljenih, sud je utvrdio činjenično stanje kao u izreci presude, te našao da su okrivljeni izvršili krivična djela koja su im stavljena na teret.<br>
	<br>
	Sud je prihvatio iskaze svjedoka B.V.,M.D., B.M. i J.N., Ž.Z., P.S., P.F., P.S., K.P., Š.D. i B.M.,jer su decidni i uvjerljivi,te nisu u suprotnosti sa izvedenim pismenim dokazima,a uopštene primjebde okrivljenih nisu dovele u pitanje njihove iskaze.&nbsp; Iskazima ovih svjedoka potvrđuju se navodi optužbi da su okrivljeni izvršili predmetna krivična djela na opisani način.<br>
	<br>
	Predstavnik oštećene G.R. je u u svojstvu svjedoka u bitnom izjavio da je ugovor zaključen između HTP „B.“ i „N.a“ NI poništen pravnosnažnim sudskim presudama, te da je poništena hipoteka koja je na osnovu njega uspostavljena na hotelu „P.“, a da je pomenutim presudama utvrđeno da preduzeće „N.“ nije pozajmilo novac preduzeću HTP „B.“, a s obzirom na tok parničnih postupaka može se zaključiti da je njihov ugovor bio fiktivan. Istakao je da „B.“ nije oštećena, niti ima bilo kakva potraživanja prema preduzeću „N.“. Objasnio je da je „N.“ iz NI ustupilo svojom izjavom 2004. godine svoje potraživanje preduzeću „BB D.“ GMBH, koje je ranije bilo „BB A.“, te da je Privredni sud u Podgorici odbio njihov tužbeni zahtjev u cjelosti zbog zastare, a tužbeni zahtjev se odosio na vraćanje zajma i kamate, što je potvrđeno presudom Apelacionog suda u Podogorici.Dalje, u odnosu na krivično djelo pod tačkom 2 optužnice, naveo je da mu nije poznato da li je nastupila šteta za HTP „B.“ zaključenim ugovorom o zajedničkom ulaganju br.390, ali da „B.“ ima potraživanja prema „I.-P.u“ po osnovu presude Privrednog suda u BG XXP 5.284/06 iz koje presude proizilazi da je „B.“ isplatila iznos prema tom ugovoru „I-Pu“, te je utvrđeno da joj to preduzeće duguje iznos od 1.766.615,14 DM. Dalje, u odnosu na krivično djelo pod tačkom 3 optužnice, naveo je da mu nije poznato da su ikakva sredstva od prodaje Mliječnog restorana prebačena PP „I-P“ iz BG. Objasnio je da je „B.“ sudskim putem tražila poništaj tog ugovora o kupoprodaji zaključenog sa B.V., ali da je taj spor pravnosnažno okončan u korist B.. Naveo je da je šteta za „B.“ nastupila, jer su izgubljeni ti objekti, a nema dokaza da je za njih isplaćena kupoprodajna cijena, odnosno da je „B.“ primila pare. Takođe je naveo da je sporno punomoćje dato adv Ž.Z., s obzirom da se radi o specijalnom punomoćju za prodaju nepokretnosti, jer u njemu nisu navedene konkretne nepokretnosti. Naveo je da „B.“ postavlja imovinsko pravni zahtjev u visini vrijednosti ovih objekata. Istakao je takođe da potvrda koju je potpisao T., a koja se odnosi na to da je od B.V. primio iznos novca od 950.000,oo DM nije zavedena po protokolu, već na ime P.LJ. . Dalje, u odnosu na krivično djelo pod tačkom 4 optužnice, naveo je da je pred privrednim sudom u BG, u postupku u kojem je „B.“ tužila „U.“ banku za povraćaj akceptnih naloga, utvrđeno da se radi o iznosu od 500.000,oo DM. Naveo je da mu je poznato da je „U.“ banka uspjela podignuti od „B.“ iznos od 700.000,oo DM u kojem iznosu je bila uračunata kamata, a da je tada izdata privremena realizacija akceptnih naloga i od tada ništa više nije skinuto sa računa „B.“, zbog čega je nastupila šteta za „B.“ pa i u tom dijelu postavlja imovnisko pravni zahtjev u navedenom iznosu. Dodao je da je u pomenutom predmetu vršeno vještačenje, u kome je vještak naveo da ne zna gdje su završila pare, već bi se pravo stanje trebalo utvrditi na Kipru. Takođe je naveo da nema hipoteke na hotelu „T.“, koji hotel je prodat i privatizovan. U odnosu na djelo pod tačkom 5. naveo je da mu nije ništa poznato, jer u tom periodu nije radio u HTP „B.“, a u odnosu na djelo pod tačkom 6. ne postavlja odštetni zahtjev, jer se radi o isplati zarada radnika.<br>
	<br>
	Svjedok M.D. je u bitnom izjavio da je po zanimanju diplomirani ekonomista i od dolaska okrivljenog T. za generalnog direktora HTP „B.“ radio je kao njegov pomoćnik, ali da nije bio upoznat sa poslovima oko prodaje, nabavke i finansija, te da je poslove oko finasija obavljao pomoćnik M.K., verovatno po nalogu i uz saglasnost generalnog direktora. Dalje je naveo da je prvi put za firmu „N.“ iz NI čuo 02.12.1995. godine kada ga je predsjednik Upravnog odbora, B.M. pitao da li mu je poznato išta u vezi sa poslovanjem sa tom firmom, a kako mu nije bilo ništa poznato, to ga je predsjednik nakon toga obavjestio da je od T. saznao da je stavljena hipoteka na hotelu „P.“ radi obezbjeđenja nekih poslova između „N.“ i „I-P“. Na sjednici Upravnog odbora održanoj dana 04.12.1995. godine, kojom sjednicom je predsjedavao B., a bio je prisutan i T., zvanično je saznao o naprijed navedenom, te je saznao i da je došlo do nepredviđenih teškoća u poslovanju između „N.“ i „I-P“, pa je postojala mogućnost da se aktivira ustanovljena hipoteka na hotelu „P.“. Naveo je da ni on, kao ni Upravni odbor o navedenom nisu imali saznanje prije održavanja te sjednice. Dalje je naveo da mu nije bilo poznato ništa o saradnji sa firmom „I.-P.“ iz BG, već da je na par sastanaka čuo da je generalni dirktor pominjao tu firmu i da su od nje nabavljali robu, prvenstveno svježe meso, a da mu takođe nije poznato kako je vršeno plaćanje i prebijanje potraživanja između preduzeća. Naveo je da mu je poznato da je Upravni odbor donio odluku da se putem javne licitacije prodaju neki objekti, odnosno objekat koji se nalazi u I., kuće V. i u H.N. jedan restoran i kafe bar, a da je od strane generalnog direktora već izvršena prodaja, a da ne zna kada i kako. Istakao je da je&nbsp; o prednjem upoznat tek od kada je počeo raditi kao vršilac dužnosti generalnog direktora, a po obavještenju od strane adv Ž.Z..&nbsp; Dalje je naveo da je kao pomoćnik generalnog direktora bio uključen u poslove oko podizanja zajma u iznosu od 700.000,oo DM. Objasnio je da mu je M. rekao da je dobio nalog od generalnog direktora da treba da potpiše ugovor sa predstavnikom „U.“ banke, što je i učinio. Istakao je da nije pročitao sadržinu već pripremljenog ugovora, već da je samo vidio da su ugovorne strane „U.“ banka i HTP „B.“ i da se pominje iznos od 700.000,oo DM. Tom prilikom mu je takođe saopšteno da će se upisati pravo zaloge – hipoteka na nekom od objekata „B.“, što je i učinjeno, te je ustanovljena hipoteka na hotelu „T.“, a on je potpisao ovlašćenje advokatu V. da u ime firme može da zaključi takav ugovor jer mu je M. rekao da je takav nalog dao generalni direktor. Takođe je naveo da mu nije ništa poznato u vezi sa sredstvima koje je okrivljeni T. uzimao iz blagajne preduzeća, a koja sredstva nije vraćao, odnosno ranije nije bio upoznat sa finansiskim poslovima preduzeća, pa mu nije poznato ni koje je radnje sve preduzimao M. za kojeg pretpostavlja da je postupao po nalogu generalnog direktora.<br>
	Na glavnom pretresu od 17.10.1996. godine svjedok M.D. je objasnio da je na sjednici Upravnog odbora od 04.12.1995. godine okrivljeni T. objasnio da je u pitanju realizacija nekih poslova između preduzeća DP „N.“ iz NI i „I.-P.“ iz BG, a da je došlo do nekih poteškoća u realizaciji tog posllva pa je poreduzeća HTP „B.“ dalo garanciju da će „I.-P.“ ispuniti svoju obavezu prema „N.“ zbog toga što bi „B.“ mogla imati koristi od tog posla. Naveo je da je na sastanku naloženo T.u da preda u roku od dva dana izvještaj zbog čega je stavljena hipoteka na hotelu „P.“, u kom izvještaju je T. ponovio isto što i na sastanku. Dalje je objasnio da sredstva u iznosu od 700.000,oo DM, na ime deviznog kredita za potrebe „B.“, a koja je trebala da primi od „U.“ banke, preduzeće nije nikada primilo, a da mu je poznato da je u toku 1996. godine uslijedila tužba protiv preduzeća od strane „U.“ banke. Takođe je naveo da mu je tokom jednog razgovora, kojem razgovoru je prisutstvovao i M., T. objasnio da je hipoteka na hotelu „Topla“ ista kao i hipoteka na hotelu „P.“, a da se ne radi o iznosu od 700.000,oo DM, već o 500.000,oo DM i da „U.“ banka neće tražiti realizaciju te hipoteke. Po saznanju o valjanosti predmetnih ugovora odmah je obavjestio predsjedika Upravnog odbora Mihaila Banjevića i radnu grupu imenovanu od strane Upravnog odbora da ispita taj sluačaj. Dalje je naveo da mu je poznato da je Vlada RCG odobrila devizni kredit u iznosu od 1.652.000,oo DM na ime adptacije i sanacije hotela „P.“, te da je generalni direktor za te radove angažovao neka privatna preduzeća iz Srbije, a troškovi koji su uslijedili podmirivani su po nalogu direktora iz sredstava blagajne, gotovinskom isplatom. Kasnije, Upravni odbor je zaključio da ta sredstva koja je odobrila Vlada RCG nijesu trošena na adaptaciju i sanaciju hotela, već da je generalni direktor dao nalog da se ista predaju dirktoru preduzeća „I-P“ M1.u iz BG. Naveo je i da je T.&nbsp; saopštio da je ta sredstva usmjerio PP „I-P“ iz BG i da je ugovorio sa njima kamatnu stopu od 24% na godišnjem nivou i da će se kamata isplaćivati isporukom mesa od strane tog preduzeća. Takođe je istakao da je iznos od 500.000,oo DM koji je stečen prodajom nekih objekata preduzeća, a koji iznos se nalazio na računu kod Hercegnovske osnovne banke, pa prebačen u neku banku u Podgorici, kasnije prebačen u „U.“ banku, a da mu nije poznato na koji način. Dalje je naveo da je „U.“ banka sudskim putem potraživala od „B.“ iznos od 500.000,oo DM, a da je „B.“ takođe ustala protiv tužbom potražujući isti iznos od njih. Objasnio je da je to potraživnje proisteklo iz ranije pomenutog ugovora kojim je stavljena hipoteka na hotelu „T.“. Objasnio je da je generalnog direktora T. na tu funkciju postavio Upravni odbor HTP „B.“, koje je dioničarsko društvo i ima svoju Skupštinu, te da je po Statutu preduzeća generalni direktor obavezan da konsultuje Upravni odbor, bez čije saglasnosti ne može donijeti nikakvu oduluku vezano za insvesticiona ulaganja za prodaju, kupovinu nekretnina i tome slično, što nije bio slučaj sa generalnim dirktorom T.M.. Takođe je naveo da je direktor morao da konsultuje Upravni odbor prilikom zaključenja kreditnih ugovora na veća devizna sredstva, a da on kao zamjenik generalnog direktora nije konsultovan prilikom zaključenja bilo kog ugovora, niti je imao kontakt sa predstavnicima preduzeća sa kojima su zaključivani ugovori. U vezi sa pomentim iznosom od 500.000,oo DM, a koje potiču od prodaje nekretnina „B.“, naveo je da je mišljenja da je navedeni iznos T., ili neko po njegovom nalogu odnio u BG, za koji iznos su kasnije saznali (pomoću radnika MUP-a) da je „U.“ banka prenijela na PKB, a to sve je urađeno bez njegovog znanja. Dalje je objasnio da ga je Upravni odbor u januaru 1996. godine postavio za generalnog direktora, te da je, kako je u dnevnim listovima bila oglašena prodaja nekih objekta „B.“ (o čijoj prodaji je odlučeno na sjednici Upravnog odbora za vrijeme dok je T. bio direktor), još u januaru obavješten pismenim putem od strane B.V. iz Z. da je on kupio tri objekta preduzeća „B.“ i to kuću V. u I., restoran „G.“ u H.N. i kafe-bar „P.“ u H.N., te da je priložio fotokopije tih kupoprodanih ugovora od decembra 1995. godine između njega i „B.“ kao prodavca, koji ugovori su bili ovjereni pred sudovima u BG, a da je za zaključenje tih ugovora od strane „B.“ data punomoć advokatu Ž.. Naveo je da su ugovori bili zaključeni u decembru 1995. godine, a da mu nije poznato da li je za te objekte isplaćen novac, te da zna da na račun HTP „B.“ nijesu uplaćena nikakva sredstva od prodaje tih objekata. Naveo je da mu nije poznato da li je izvršena uknjižba tri objekta koje je kupio B., ali da mu je poznato da ih preduzeće više ne koristi, a da je u toku postupak za poništaj ugovora sa B.. Istakao je da sredstva koja su dobijena od Vlade RCG, niti iznos od 700.000,oo DM koji se pominje vezano za U. Banku, nisu prispjela na račun HTP „B.“. Napomenuo je da preduzeće nije imalo devizni račun, već da ga je on otvorio kod „J.B.“, ekspozitura H.N. kada je postavljen za direktora. Takođe je naveo da je provjerom u blagajni utvrdio da preduzeće ima deviznih sredstava u iznosu od 28.000,oo DM, a da mu je poznato da je&nbsp; postojala zabrana da se iz devizne kase preduzeća vrše gotovinske isplate, te je tada saznao da su ipak vršene gotovinske isplate i prvi put je čuo za navedena preduzeća. Objasnio je da je Upravni odbor donosio odluke, a da M. koji nije član Upravnog odbora, nije mogao da zna za sve takve odluke, osim onih koje se odnose na njega i koje je on trebao da izvrši po nalogu generalnog direktora. Takođe je objasnio da je Upravni odbor u decembru 1995. godine donio odluku da se formira komisija koja će ispitati prvenstveno stavljanje hipoteke na&nbsp; hotelu „P.“, a nakon što su saznali da se T. nalazi u inostranstvu, donijeta je odluka da se isti smijeni sa funkcije generalnog direktora, te da se podnese krivična prijava protiv njega.<br>
	Na glavnom pretresu održanom dana 30.06.2010. godine, svjedok M.D. je objasnio da tadašnji direktor preduzeća, T.M., nije mogao bez odluke Upravnog odbora preduzeća zaključivati ugovore o investiranju sa bilo kim, te da je morao da postupa po progremima za renoviranje hotela i rekonstrukciju i modernizaciju objekata koji je donosio Upravni odbor, te da je morao da obavjesti Upravni odbor o traženju i uzimanju zajmova i kredita. U vezi sa dobijenim kreditom od Vlade CG u iznosu od 1.652.451,oo DM, istakao je da su oni koji su tražili taj kredit znali da će se isti sigurno i dobiti, pa su mogli i ranije započeti radove na modernizaciji hotela.Dalje je objasnio da mu nije poznato za šta je bio namjenjen kredit u iznosu od 700.000,oo DM koji je HTP „B.“ uzela od „U.“ banke, koji kredit T. nije mogao uzeti bez odluke Upravnog odbora, a naročito zbog toga što je povlačio i hipoteku na objekte preduzeća.Objasnio je da mu nije poznato da li je Statutom preduzeća predviđeno da generalni direktor može uzimati kredite samostalno ili uz odluku Upravnog odbora, ali da smatra da je morao prilikom uzimanja većih iznosa kredita obavjestiti Upravni odbor.Istakao je da od T.a nije saznao ništa o prodaji tri objekta preduzeća B.V..Dalje je naveo da mu nije poznato da li su prije nove godine 1995. bile održane dvije sjednice preduzeća u Podgorici, niti mu je poznato ništa o dodjeli službenog stana direktoru T.u 1994. godine.<br>
	<br>
	Svjedok Brčić Milivoje je u bitnom izjavio da od ranije poznaje T.M., koga je upoznao od vremena kada je postao generalni direktor HTP „B.“ i M.K., koga je upoznao pola godine prije toga. Naveo je da se preduzeće DP „Orjenprodukt“ iz H.N., između ostalog bavi i pružanjem stolarskih usluga, pa je ono za potrebe preduzeća HTP „B.“ obavljalo stolarske radove, prvenstveno na opravci stolarije u hotelima. Dalje je naveo da ga je početkom 1996. godine telefonskim putem kontaktirala supruga M.a, sa kojom se takođe poznavao, te ga obavjestila da se M. nalazi u pritvoru i zamolila ga da primi hitan dopis koji će faksom poslati T.. Naveo je da je bila nedelja kada ga je telefonom pozvao T., koji je tada bio u Parizu, a koji mu je tom prilikom rekao da treba da pošalje poruku na njegov fax, što je i učinio. Svjedok je istakao da nije pročitao sadržinu poruke, a da je vidio da je ista bila ispisana rukom, već je odmah odnio kući M.a i ostavio je M. ženi D.. Objasnio je da je ta poruka stigla dva – tri dana nakon što je M. uhapšen, a da ga je T.M. iz Pariza zvao najmanje desetak puta od momenta hapšenja M. pa narednih godinu dana u kojim razgovorima se raspitivao šta ima novo u H.N. i šta se priča o preduzeću HTP „B.“. Dalje je naveo da poznaje B.V., sa kojim je izvjesno vrijeme radio u istom preduzeću, a koji ga je upoznao sa T.M., kojeg je predstavio kao svog rođaka koji je postavljen na mjestu direktora preduzeća HTP „B.“. Zatim je sa T.em kontaktirao i preko R.Z., pa su nakon toga stupili u poslovne odnose, a bili su i prijatelji.<br>
	<br>
	Optuženi T. je prigovorio iskazu svjedoka iz razloga što nije mogao poslati poruku faxom kako isti navodi u nedelju, jer pošte u Francuskoj – Parizu ne rade tim danom, a da inače nije ni znao da ovaj svjedok posjeduje fax kod svoje kuće.<br>
	<br>
	Svjedok J.N. je u bitnom izjavio da se poznaje sa T.M., te da su bili članovi Izvršnog odbora Fudbalskog saveza Crne Gore, te da su dugogodišnji prijatelji. Naveo je da mu je T. u novembru 1995. godine izjavio da želi da proda nekoliko objekata kako bi novac dobijen prodajom istih uložili u izvođenje radova na fudbalskom terenu, te mu je predložio da nađe nekog prijatelja koji bi kupio te objekte i kasnije učestvovao u realizaciji njegove ideje&nbsp; da se oformi taj kamp za pripremu fodbalera iz Crne Gore i Jugoslavije. Dalje je naveo da je vođen njegovim predlogom, jedne prilike u novembru 1995. godine u stanu dobrog prijatelja B.V. u Z., od istog dobio iznos od 950.000,oo DM, za koji iznos nije sačinio nikakvu potvrdu, a koji novac je dana 22 ili 23 novembra, 1995. godine predao u hotelskoj sobi koju je iznajmio u BG T.M., kojom prilikom niko nije bio prisutan sa njima, niti mu je T. odmah dao potvrdu o prijemu tog novca. Naveo je da mu je nakon dva – tri dana T. predao potvrdu na kojoj je pisalo da je novac primio od B.V., koju potvrdu je predao Bulatoviću, a koji je angažovao advokata kako bi završio posao oko zaključenja kupoprodajnog ugovora i upisa nepokretnosti na njegovo ime. Objasnio je da je razgledao objekte, i to jednu kuću i lokal, prije nego je predao novac T.u, a da B. nije dolazio da vidi predmetne objekte, već je njegov advokat dolazio u dva navrata sa nekim čovjekom da ih pogleda. Istakao je da je bio posrednik u razgovorima između B. i T., koji je rekao da, ukoliko se B. ne svide objekti da će mu vratiti novac. Naveo je takođe da mu je B. advokat rekao da je pribavio svu dokumentaciju potrebnu za zaključenje ugovora, te da je cijenu u iznosu od 950.000,oo DM predložio T., koji je smatrao da toliko iznosi vrijednost predmetnih objekata. Objasnio je da je tačno da je prilikom uzimanja tog novca od B. istom rekao da mu je potreban na zajam, smatrajući da će napraviti dobar posao i za B. i za T.a, koji mu je rekao da mu je novac potreban za izgradnju fudbalskog terena i za adaptaciju objekata HTP „B.“. Takođe je objasnio da je u septembru 1995. godine uzeo novac od B., ali je isti vratio kada mu je T. rekao da organi upravljanja treba da donesu odluku vezano za otuđenje objekata, pa je nakon toga opet uzeo novac od B. u istom iznosu i to u novembru 1995. godine. Istakao je da je sigurno u toku ljeta 1995. godine razgledao objekte i da je T. rekao da njihova vrijednost iznosi 950.000,oo DM . Objasnio je da je rekao B., kada je od njega uzeo novac po drugi put, da će taj novac dati T., kada je bilo izvjesno da će taj novac predstavljati kupoprodajnu cijenu pod uslovom da se B. svide predmetni objekti. Takođe je naveo da je potvrdu od T.a o prijemu novca dobio u PG, a istu je predao B., u BG. Dalje je naveo da P.S. poznaje od ranije, a da je M.Z. jednom sreo u holu hotela sa T., koji ih je tom prilikom upoznao, a da se nije dugo zadržao u njihovom društvu, niti je sa M1. razgovarao. Istakao je da mu nije ništa poznato o radu fudbalske organizacije i stim u vezi o iznosu od 60.000,oo dinara, niti o tome da je P.S. izvršio uplatu od 600.000,oo dinara u korist preduzeća HTP „B.“, niti da je M.Z. izvršio razduženje novca u korist FS Crne Gore, niti da je isti ponudio kamate krajem jula 1995. godine. Posebno je istakao da sa M.Z. nije ništa ugovarao niti je sa njim ulazio u bilo kakav posao. Naveo je takođe da M1. Gorana, uopšte ne poznaje.<br>
	<br>
	Okrivljeni T. je prigovorio iskazu svjedoka J.N., te naveo da nije tačno da mu je predao iznos od 950.000,oo DM, a da se taj iznos odnosi na kamatu na onih 600.000,oo dinara, koji se odnose na ona sredstva koja su prikupljena u BG i koja su uplaćena na žiro račun HTP „B.“. Međutim, ističe da se radi o iznosu od 600.000,oo dinara koje su prikupili svjedok J. i ostali, najprije svjedok P., koje su uplatili na žiro račun preduzeća, a M1. je preuzeo obavezu da im po tom osnovu isplati 600.000,oo DM.<br>
	<br>
	Na glavnom pretresu od 22.09.2010. godine svjedok J.N. je objasnio da je novac od B. uzeo sa ciljem da ga preda T.M., a radi kupovine objekata od HTP „B.“, te da je adv Ž., koga je angažovao B., pregledao objekte, a da je T. najprije predao novac, pa je nakon toga sastavljen ugovor o kupoprodaji nekretnina.Takođe je istakao da nije u saznanju da je fudbalski savez CG u martu 1995. godine uplatio na žiro račun HTP „B.“ iznos od oko 66.000,oo dinara, niti da je po osnovu tog duga M.Z. platio FS Crne Gore 60.000,oo dinara. Dalje je istakao da mu nije poznato da je tokom 1995. godine M1. donosio u holu hotela Jugoslavija 600.000,oo DM i predao ih njemu i P.S.. Dalje je naveo da poznaje M.B., adv Z.V. i Š.V., te je istakao da mu nije poznato da je M.Z. 01.10.1996. godine vratio iznos od 1.500.000,oo DM B.V., niti mu je poznato bilo šta o tom dugovanju.<br>
	<br>
	Svjedok Ž.Z. je u bitnom izjavio da od 1993. godine radi kao advokat u BGu, a da B.V. poznaje od ranije jer je isti dolazio kod njega zbog pravnih savjeta. Dalje, objasnio je da je u oktobru ili novembru 1995. godine kod njega došao B.V. i donio sa sobom neku potvrdu, te mu rekao da je nekom čovjeku dao novac da bi ga uložio i kupio neke nepokretnosti na moru, a da mu taj novac nije vraćen, niti je obavljena bilo kakva kupoprodaja nepokretnosti. Naveo je da je uvidom u navedenu potvrdu utvrdio da je u pitanju neki zajam i da je novac u preduzeću HTP „B.“, pa kako situacija nije bila povoljna za B., to mu je on dao punomoćje, te je nakon nekoliko dana otišao u H.N. i tu se prvi put sreo sa T.M.. Tom prilikom T. ga je dočekao riječima:“aha, vi ste došli radi kupovine za onih 950.000,oo DM.“, te mu rekao da preduzeće&nbsp; HTP „B.“ ima na prodaju neke objekte, pa mu prvo pokazao jedan prazan plac pored mora a zatim neki restoran i neku kuću uz more. Naveo je da je njegov zadatak bio da procjeni te objekta i da vidi da li oni vrijede onih 950.000,oo DM, pa da to prenese B.V.. Nakon što je ocjenio da bi povoljnije za B. bilo da kupi dva već izgrađena objekta (restoran i kuću), on se vratio u H.N. i obavjestio T.a da B. prihvata ponudu. Naveo je da je to bio već kraj novembra 1995. godine, a kako je bio u žurbi, T. mu je tom prilkom dao punomoćje da u ime HTP „B.“ zaključi ugovor o kupoprodaji, a takođe mu je tom prilikom dao i vlasničke listove kao dokaz da su ta dva objekta vlasništvo HTP „B.“, ovlašćenje u ime prodavca, kao i odobrenje Skupštine HTP „B.“ da se mogu te nepokretnosti prodati, dok je on kod sebe posjedovao isječak iz dnevnih novina u kojem HTP „B.“ javno oglašava prodaju određenih objekata. Dalje je naveo da je nakon toga sačinio ugovor o kupoprodaji nepokretnosti, te je po punomoćju koje je primio, a nakon što su se T. i Bulatović saglasili sa njegovom sadržinom, ovjerio isti pred Prvim opštinskim sudom u BG, te je primjerak ugovora proslijedio katastru u H.N. kako bi izvršili uknjižbu prava na nepokretnosti novog vlasnika B.V.. Takođe je naveo da je nakon toga, u dnevnom listu „Pobjeda“ preduzeće HTP „B.“ oglasilo prodaju više objekata među kojima su bile i nepokretnosti koje su predmet kupoprodajnog ugovora sa B., pa je morao da interveniše kako HTP „B.“ ne bi nudila na prodaju te nepokretnosti koje je B. već kupio, a nakon toga nije više ništa preduzimao u vezi uknjižbe njegovih prava u katastru H.N.. Dalje je naveo da mu je poznato da je pred Osnovnim sudom u BG vođen građanski postupak po tužbi HTP „B.“ protiv B.V. radi poništaja tih ugovora o kupoprodaji nepokretnosti, a da mu nije jasno po kom osnovu. Takođe je naveo da je u tom postupku vršeno vještačenje rukopisa na onom punomoćju i na povrdi o prijemu novca, te da je nesumnjivo utvrđeno da je ta dva dokumenta svojeručno potpisao T.M.. Dalje je naveo da ne poznaje optuženog M.Z., već da o njemu ima saznanje samo iz dnevnih novina.Takođe je objasnio da u ovlašćenju koje je dobio od T.M. nije naveo koje nepokretnosti su predmet prodaje, jer je smatrao da to nije potrebno navesti, te da je držao da je preduzeće HTP „B.“ jedno moćno HTP, pa to nije nužno naznačiti naročito i zbog toga što je prodaja tih nepokretnosti bila oglašena preko sredstava javnog informisanja. Dalje je objasnio da je navedno punomoćje, kao i ugovor o kupoprodaji sačinio u BG, a da je T. u H.N. potpisao punomoćje kojim ga ovlašćuje da prilikom te kupoprodaje zastupa HTP „B.“. Takođe je naveo da smatra da je T., nakon stavljanja svojeručnog potpisa na ovlašćenje, isto lično ovjerio pečatom firme, ali da nije siguran. Takođe je objasnio da na punomoćju nema datuma, jer on nije praktikovao da na svojim punomoćjima kao advokat stavlja datume. Istakao je da mu nije poznato da je predmetni ugovor zaključen u cilju obezbjeđenja zajma B.V. prema drugim licima, te navodi da, kako je potvrda glasila na zajam, to je u tom ugovoru navedeno da su se prodavac i kupac sporazumjeli da ukoliko prodavac isplati dug kupcu do 16.12.1995. godine, to će predstavljati osnov za raskid ugovora, uz saglasnost obje strane. Takođe, svjedok Ž.Z. je objasnio da je prilikom dolaska u H.N., društvo mu pravio jedan prijatelj koji nije uzimao nikakvog učešća u njegovom razgovoru sa T.em, već je sjedio kod njegove sekretarice. Naveo je da nije poznavao J.N., koji nije tom prilikom bio prisutan, a kojeg je kasnije upoznao u BG. Istakao je da mu nije bilo bitno što na punomoćju datom od strane T. nema djelovodnog protokola preduzeća HTP „B.“, već da mu je bila bitna samo sadržina istog i činjenica da je potpisano svojeručno od strane T.a i ovjereno pečatom firme.<br>
	<br>
	Okrivljeni T. je prigovorio iskazu ovog svjedoka navodeći da mu nije dao nikakvo ovlašćenje, niti odluku Skupštine HTP „B.“ vezano za prodaju nepokretnosti, a da je tačno jedino da je on dolazio jednom da se interesuje za kupovinu nepokretnosti koje su bile već u oglasu na osnovu odluke Uparavnog odbora i Skupštine preduzeća, a da je moguće da ga je jednom sreo u BGu.<br>
	<br>
	Svjedok P.S. je u bitnom izjavio da je vlasnik privatne vulkanizerske radnju u S., a da je M.Z. upoznao početkom 1992. godine koj iga je angažovao da vrši opravku na putničkim vozilima njegovog preduzeća. Takođe je naveo da je poznavao njegovog brata M1. G.. Naveo je da je početkom jula 1995. godine M1. pozvao u njegovu kuću i tom prilikom pred njim izbrojao iznos od 50.000,oo DM, koji iznos je stavio u kovertu i predao mu kako bi ga odnio u H.N. i dao T.M., kojeg je vidio dva – tri puta u BG. Dalje je naveo da mu je M1. dao svoje putničko vozilo BMW, kojim je došao u H.N. i predao pomenuti iznos novca T. u njegovoj kancelariji u prisustvu Š., a koji novac nije pratila nikakva dokumentacija. Objasnio je da je prije njega u H.N. vozilom „Volkswagen“ došao Š.D. koji je, takođe po nalogu M1., donio T. iznos od 100.000,oo DM. Naveo je da su obojica bili smješteni u hotelu „P.“, te da je Š. znao da će on doći da donese iznos od 50.000,oo DM T.. Dalje je naveo da je Š. prije njega krenuo za BG, te da ga je sustigao jer je Š. imao udes, pa ga je prebacio u bolnicu u Podgoricu, pa se zatim vratio u BG. Istakao je da je kasnije čuo priču da je taj udes bio isceniran, a da je tom prilikom u kanjonu Morača nestao novac u iznosu od 500.000,oo njemačkih maraka, ali da tu priču nije nikad čuo od M1.. Naveo je da se vratio u Podgoricu, te pruzeo Š. i povezao ga u bolnicu u BG, gdje ga je nekoliko puta posjećivao. Istakao je da mu je M1. platio troškove puta i smještaja u H.N., pa mu za tu uslugu nije dao nikakvu novčanu naknadu, a da je to jedina usluga te vrste koju je uradio za M.Z. samo taj put i da nije nikad bio prisutan bilo kakvoj primopredaji novca između Mitovića i T.a.Objasnio je da je prilikom predaje T.u novca u iznosu od 50.000,oo DM zajedno sa njim prebrojao navedeni iznos u njegovoj kancerlariji, u prisustvu Š.D., gdje se nisu zadržavali.<br>
	<br>
	Svjedok P.S. je u bitnom izjavio da je zaposlen u FK Zemun u svojstvu generalnog direktora, a da se preko svog prijatelja J.N. upoznao sa optuženim T.M.– M. još 1995. godine. Dalje je naveo da mu je T. rekao da namjerava da formira FK I. kao jedna uzoran sportski kolektiv i da za taj klub napravi odgovarajući stadion. Dalje je naveo da su se dovorili da FK Zemun obavi zimske i ljetnje pripreme u I. i u tom pravcu sačinjen je ugovor o poslovno tehničkoj saradnji za vremenski period od tri godine, kojim ugovorom su jasno regulisana prava ugovornih stranaka, te je on dao nalog, a po odluci izvršnog odbora FK Zemun da taj fudbalski klub izvrši uplatu u iznosu od 67.000,oo dinara u korist preduzeća HTP „B.“ i ta uplata je izvršena početkom 1995. godine. Naveo je i da je prilikom sačinjavanja tog ugovora optuženi M. bio u BG. Istakao je da je to jedina poslovna saradnja koju je imao sa T..&nbsp; Takođe je naveo da mu se T., kao poslovni partner, obraćao sa molbom da mu pokuša obezbjediti kratokoročnu dinarsku pozajmicu u vidu kredita za HTP „B.“, za koji kredit bi on obezbjedio garanciju preko PG banke, ali da nije uspio da kod svojih prijatelja izdejstvuje bilo kakav kredit. Dalje je naveo da ne poznaje optuženog M.Z., već da mu je poznat samo iz novina. Naveo je da mu je poznato da je isti bio vlasnik i direktor FK Mladost iz U., a da je taj klub dobro organizovao i da je svoje igrače plaćao mnogo više nego što su plaćani igrači u „Partizanu“ i „Zvijezdi“. Takođe mu je poznato da je on u bjekstvu. Objasnio je da nije tačno da je FK Zemun izvršio uplatu novca u iznosu od 600.000,oo dinara, tj da je ovaj FK iz svojih sredstava i organizujući 5-6 firmi po BG izvršio uplatu navedenog izosa novca u korist preduzeća HTP „B.“.Takođe je objasnio da pomenuti ugovor o poslovno tehničkoj saradnji između FK „Zemun“ i HTP „B.“ nije realizovan iz razloga što je pokrenut postupak protiv ovih lica, a da oni od HTP „B.“ ne potražuju dati iznos od 67.000,oo dinara, a da nisu podnijeli, niti namjeravaju podnositi tužbu protiv tog preduzeća jer je takav stav njihovog Odbora.<br>
	<br>
	Svjedok P.F. je u bitnom izjavio da je direktor preduzeća PP „F&amp;D Lab“ u PG, koje se između ostalog bavi i poslovima inžinjeringa, te da se poznaje lično sa optuženima T. i M.. Naveo je da je imao poslovnu saradnju sa preduzećem HTP „B.“ od 1993. godine, a da je u toku 1995. godine za potrebe tog preduzeća, sa istim zaključio ugovor o isporuci telefonskih centrala i računara, kojim ugovorom su jasno regulisane njegove obaveze, kao isporučioca i obaveze HTP „B.“, kao korisnika usluga. Dalje je naveo da mu je, po osnovu tog ugovora, u julu isplaćen iznos od&nbsp; 169.678,oo DM, koji iznos je bio prvi dio obaveze HTP „B.“ po osnovu isporučene robe, te mu je isplaćen i iznos od 141.000,oo dinara. Dalje je naveo da najprije nije mogao da izvrši isporuku robe jer su mu bila potrebna dinarska novčana sredstva za plaćanje carinskih dažbina. Precizirao je da je preduzeću HTP „B.“ u toku 1995. godine isporučio robu u iznosu od 60 % od vrijednosti uplaćenog avansa, odnosno iznosa od 169.678,oo njemačkih maraka i 141.000,oo dinara, koji avans su primili u njemačkim markama i USA dolarima, odnosno primili su iznos od 50.000,oo DEM i 81.200,oo USA dolara. Takođe je naveo da je za isporučenu robu data garancija na dvije godine, a da o isporučenoj robi posjeduje otpremnice. Dalje je naveo da je druga rata po osnovu ugovora u iznosu od 141.400,oo dinara trebala biti uplaćena u roku od 30 dana po izvršenoj prvoj uplati, ali da preduzeće HTP „B.“ nije izvršilo drugu uplatu, pa je u vezi s tim kontaktirao telefonom T., M. i M.D., koji su mu rekli da je preduzeće zapalo u finansiske teškoće.Objasnio je da je navedeni novčani iznos koji je uplaćen za njihove usluge, zapravo uplaćen u BG od strane preduzeća „I-P“, čije je vlasnik M.Z., za kojeg nije znao do tada, niti je sa njim imao ikakvog kontakta. Naveo je da je taj iznos uplaćen po nalogu HTP „B.“. Takođe je naveo da je tim ugovorom bilo predviđeno da se isporuči telefonska centrala za hotel „P.“, koja nije isporučena s obzirom da preduzeće nije uplatilo čitav iznos ugovorene cijene.<br>
	<br>
	Optuženi T. je prigovorio iskazu svjedoka navodeći da je ugovorom bilo predviđeno da će se izvršiti uplata iznosa od 141.400,oo dinara nakon isporuke i ugradnje opreme, te da je HTP „B.“ isplatila oko 80 % ugovorene cijene. Optuženi M. je podržao prigovor T.a, navodeći da su njegovi navodi tačni.<br>
	<br>
	Nakon istaknutih prigovora svjedok P.F. je objasnio da je u čl.1 navedenog ugovora ugovoreno da se isporučilac obavezuje da će navedenu opremu isporučiti, instalirati i pustiti u rad 60 dana nakon potpisivanja ugovora i uplate avansa, a u čl.2 ugovora ugovoreno je da se investitor obavezuje da će isporučiocu uplatiti sredstva za realizaciju posla prema ugovorenoj dinamici: prava rata 169.679,oo DEM, doznakom u inostranstvu odmah nakon potpisivanja ugovora i 141.000,oo dinara odmah nakon potpisivanja ugovora i druga rata u roku od 30 dana, a u iznosu od 141.400,oo dinara.<br>
	<br>
	Svjedok K.P. u istražnom postupku dana 06.02.1996. godine u bitnom je izjavio da je direktor za ekonomsko finansiske poslove u DP „N.“ iz NI, koje preduzeće je tokom 1994. i 1995. godine započelo realizaciju nabavke i finansiranje opreem po investicionom projektu vrijedne cca 14.000.000,oo DEM. Dalje je objasnio da nakon što su prikupljene sve dozvole i ugovoreni izvozi i dinamika plaćanja prema ino partnerima proizvođačima opreme je bilo neophodno obezbjediti devizna sredstva u poslovnim aranžmanima, a kako je postojala blokada izvoza u SRJ, to su sredstva obezbjeđivana uglavnom terminskom kupovinom deviznih sredstava od banaka i preduzeća koja su istim raspolagala. Dalje je objasnio da je njemačka firma „R.“, koja je bila najveći proizvođač opreme u tom investicionom poduhvatu, izričito odbila da ima direktne odnose sa „N.“ zbog navedenih sankcija u SRJ i vratila im prvu ratu u izosu od 150.000,oo DM , te su oni kao rješenje tog problema zaključili da je posao jedino moguće obaviti ako se sve prije ugovori na neku firmu Makedonsko zapadnog poreijekla koja bi obavila poslove uvoza plaćanja i stavljanja sredstava u finkciju do dinamike izmirivanja obaveza po ugovoru, pa su u tom smislu i započeti poslovi sa firmom „I.“ BG. Naime, ta firma je ponudila da obavi uvoz opreme preko svoje firme u Makedoniji „C.“ i plaćanje preko poslovne banke&nbsp; ovlašćene za poslove sa inostranstvom uz prihvatanje pozitivne kamate od trenutka preuzimanja do realizacije plaćanja u inostranstvu, te je za takav posao dala kao garanciju hipoteku na dva sprata poslovne zgrade na Terazijama u BG, kao i servisa i magacinskog prostora na Novom BG. Dalje je naveo da je prilikom jednog poslovnog sastanka u I., došlo do upoznavanja sa njihovim poslovnim partnerom „I.-P.“ iz BG, kao značajnim upućenikom sredstava, velikim proizvođačem stoke i izvoznikom, vlasnikom deviznih sredstava na računima u inostranstvu. Nakon toga, započeli su direktne poslove sa firmom „I.-P.“ koju je zastupao generalni direktor Z.M1., a koje preduzeće je kao garanciju za ugovor o zajedničkom ulaganju dalo hipoteku na hotelu „P.“ u H.N., koju je „I.“ već imao kao svoju garanciju za upošljavanje sredstava preko „I.-P.“, te je tako prenesena ta hipoteka sa „I.“ na „N.“. Takođe je naveo da je postojala obaveza grčke kmercijalne banke da u ime firme „I.“ da odgovarajuće garancije firmi „R.“. Istakao je da su poslovi u početku obavljani bez problema, ali da se u narednim transakcijama počelo kasniti sa izmirivanjem dospjelih anuiteta, o čemu ih je upozoravala firma R., pa su urgirali kod generalnog direktora „I.-P.“ da se obaveze izmire, te kako njegova obećanja nisu ispunjena, to su sazvali sastanak sa grčkim predstavnicima komercijalne banke, ter predstavnicima „I.-P.“ i „I.“. Navedenom sastanku pored njih, prisustvovali su još samo predstavnici „I.“, pa su nakon toga ponudili preduzeću HTP „B.“ da izmiri obavezu kao garant, koje preduzeće je to odbilo, pa su bili prinuđeni da aktiviraju hipoteku na hotelu „P.“. Istakao je da je HTP „B.“ ranije bila u poslovnom odnosu sa „I.“ i „I.-P.“, te da je raniji korisnik hipoteke bio „I.“, a da su oni tražili da se pravni posao zaključi u formi ugovora o zajmu uz prethodni uput HTP „B.“. Takođe je objasnio da za DP „N.“ nije nastupila nikakva šteta, jer je kapital tog preduzeća višestruko zaštićen garancijama na ogromnoj društvenoj imovini. Dalje je naveo da mu je dana 31.12.1996. godine prestao radni odnos u preduzeću DP „N.“ zbog prelaska na radno mjesto kod V. banke u NI. Dalje je istakao da postoji pismo o „namjerama“ iz kojeg proizilazi da će grčka komercijalna banka na poziv M.Z. dati garanciju do vrijednosti 10 miliona maraka, ali da mu nije poznato po kom osnovu. Takođe je objasnio da su istovremenim činom skinuli hipoteku „I.“ i umjesto njegovog imena kao korisnika stavili „N.“, da bi poslije toga skinuli ranije pomenutu hipoteku „Inerkomercu“ na Terazijama i na NBG, a to sve su obavili na osnovu dokumentacije koju su pripremili pravnici „I.“, te provjere pravnika preduzeća „N.“. Istakao je da je skidanje hipoteke sa ta dva objekta bilo uslovnljeno stavljanjem hipoteke na hotelu „P.“, što znači da je preduzeće HTP „B.“ preuzelo obaveze preduzeća „I.-P.“. Naveo je da su upisu i knjiženju hipoteke u H.N. prisustvovali on i njegov pomoćnik M.K., ispred „N.“, saobraćajnog upravnog odbora i generalnog direktora, zatim M.R., iz kredita komerca, a K.M. i advokat V. ispred HTP „B.“. Posebno je istakao da su novčana sredstva u iznosu od 1.895.236,00 DEM i iznos od 1.569.366,oo USA dolara preuzeta od preduzeća „N.“ u službenim prostorijama, a po nalogu I. interne banke, a preuzeli su ih lično na osnovu potvrda M.Z. ispred „I.-P.“ i T.P. direktor Interkomercijalne banke. Objasnio je da su to sredstva preduzeća DP „N.“ koja su bila namjenjena za ispunjenje ugovora „R“ da bi se preko preduzeća „I. određenim kanalima usmjerila ta sredstva. Dalje je istakao da su sredstva u iznosu od 800.000,oo DM, takođe sredstva preduzeća DP „N.“ koja su dobijena po osnovu ugovora sa direkcijom za puteve Republike Srbije i ta sredstva su takođe data lično optuženom M.Z.u u istu svrhu kao i naprijed navedena sredstva.Dalje, objasnio je da iznos od 2.202.295,83 DM predstavlja sredstva DP “N.“ koja su dobijena iz poslovnog aranžmana koji su imali sa Invest bankom – filijala Užička Požega i ta sredstva su virmanskim putem uplaćivana po nalozima preduzeća „I.“ čije je direktor Žika Stević, u koje vrijeme je to preduzeće bilo u društvenom vlasništvu. Nadalje, objasnio je da je DP “N.“ u avgustu i septembru 1995. godine dobilo obavještenje od firme „R“ da preduzeće ne uplaćuje tranše kako je to predviđeno ugovorom, pa je on odmah stupio u kontakt sa Mirović Zoranom, koji ga je obavjestio da je njegov novac „zarobljen“ u grčkoj banci i da mu ta banka ne isplaćuje sredstva, a da će on izmiriti obavezu čim mu grčka komercijalna banka odobri raspolaganje sredstvima. Naveo je da kako nije došao ni M1., niti niko od predstavnika iz grčke komercijalne banke, to je on obavjestio M1.a da će pokrenuti sudski postupak radi realizacije hipoteke na hotelu „P.“, a po zaključenom ugovoru o asignaciji, na šta je on odovorio i čvrsto ih uvjeravao da će ispuniti svoju obavezu.Naveo je da mu nije poznato gdje se nalazi M.Z., niti da li zaista ima novčana sredstva u Grčkoj.Dalje je objasnio da je preduzeće „N.“ dana 14.11.1995. godine poslalo pismo HTP „B.“ kojim je obavještava da M.Z. kasni sa isplatom tranši, te su predložili sastanak kako bi to riješili, u suprotnom su prinuđeni da aktiviraju hipoteku. Naveo je da je nakon toga prvi put upoznao T.M., sa kojim se sastao u hotelu „Slavija“ u BG, kojom prilikom ga je isti zamolio da mu ostavi rok od 15 dana, do pristupanja raalizaciji hipoteke, jer će imati velike neprilike i da će morati bježati u inostranstvo ili da se ubije.&nbsp; Takođe je objasnio da je prilikom dolaska u H.N. radi zaključenja ugovora, sa njim došao sa pripremljenim ugovorima pravnik iz preduzeća „I.“ MR, a da je M. pročitao te ugovore i iste potpisao, nakon čega su iste ovjerili pred Osnovnim sudom u H.N.. Objasnio je da ugovor o zajmu i ugovor o asignaciji jasno ukazuju na to ko je raspolagao sa sredstvima i na koji način, a da u preduzeću „N.“ postoji sva dokumentacija o tome da su devizna sredstva po osnovu ugovora o zajmu i ugovora o asignaciji prenijeta M.Z.u. Precizirao je da su prije zaključenja ugovora o zajmu i ugovora o asignaciji (oba su zaključena istog dana i u isto vrijeme) sva devizna sredstva iz čl.1 ugovora o zajmu bila prenijeta na račune preduzeća „I.“ i „I.-P.“ po dispoozicijama tih preduzeća, a da su bila predata lično ili putem virmana jer je dat uput gdje, kome i u kojim iznosima da se prenesu. Dalje, objasnio je da se prije zaključenja navedenog ugovora o zajmu i stavljanja hipoteke na hotelu „P.“, lično uvjerio uvidom u dokumentaciju da je preduzeće HTP „B.“ hipotekom garantovalo potraživanje koje je preduzeće „I.“ imalo prema „I.-P.u“, a kada su zaključili navedeni ugovor, ranija hipoteka se povukla, a sve to je urađeno istog dana.Objasnio je da su se, kada su poslom stigli u H.N., u kancelariji M.a zadržali oko sat vremena, za koje vriejme su objasnili kojim poslom su stigli, te da je bilo potrebno raskinuti neke ugovore, a neke potpisati, a da nije bilo potpisa M.a, koga niko nije primoravao da potpiše ugovore, oni ne bi skinuli hipoteku u BGu na objektima „I.“.<br>
	<br>
	Okrivljeni T. je prigovorio iskazu svjedoka Karaičić Prvoslava iz razloga što je ugovor o zajmu i ugovor o asignaciji fiktivni pravni posao, te ističući da on nije dao nikakav nalog, niti bio prisutan prilikom zaključenja ovakvih ugovora, a da je jedino istina da je rečeno adv V, zastupniku HTP „B.“ da u Osnovnom sudu H.N. zaključi ugovor o hipoteci, a da M.u, koji je svojim potpisom ovjerio ove ugovore nije dao nikakva ovlašćenja u tom pravcu.<br>
	Okrivljeni M. je, u vezi iskaza svjedoka KP, istakao da nije istina da je pročitao sadržinu ugovora, ali da je stavio svoj potpis na mjestu gdje je to bilo određenog ugovorom, te da ga je T. obavjestio da će doći ljudi iz BGa da se ovjeri hipoteka pred sudom, a objasnio je da mu je poznato da se hipoteka ne može ovjeriti bez ugovora koji prethodi toj hipoteci.<br>
	<br>
	Svjedok Š.D. je u bitnom naveo da je četiri godine radio u PP „I-Pu“, čiji je vlasnik i direktor bio optuženi M.Z., gdje je radio kao njegov vozač. Naveo je da je 05. jula 1995. godine, vraćajući se kombijem iz H.N. za BG doživio saobraćajnu nezgodu u kanjonu Morača, te je bio na bolničkom liječenju najprije u Podgorici, pa zatim prebačen na liječenje u BG. Objasnio je da je tom prilikom bio u H.N. kako bi isporučio za peduzeće HTP „B.“ izvjesnu količinu tečnosti za pranje posuđa čija vrijednost je iznosila oko 500 njemačkih maraka, a da su u povratku za njim išli PS i MG, vozilom M1. Gorana. Takođe je naveo da je P sa sobom nosio svotu novca u iznosu od 50.000,oo DM koji novac mu je dao M1. Goran sa nalogom da isti preda T.M.u, što je Pavlović i učinio, te je naveo da on nije bio prisutan toj primopradaji. Naveo je da su mu nakon desetak dana od saobraćajne nezgode u posjetu, u bolnicu došli M.Z., T.M. i još dva – tri čovjeka, kojom prilikom je razgovarao sa&nbsp; M1.em o priči koja je kružila, a koja se odnosila na to da je ga je porodica M1.a optužila da je prilikom udesa imao veću svotu novca koju je tom prilikom zagubio, a da je M1. tvrdio da to nije istina. Istakao je da su policiski službenici tokom uviđaja na licu mjesta izvršili detaljan pregled vozila i da tom prilikom nisu ništa našli u vozilu, osim njegovih 50 dinara i njegovu ličnu kartu. Naveo je da nakon toga dana nisu imali više nikakav kontakt, a da je dok je bio na kućnom liječenju saznao da M1. ima velike dugove, a da je njegovo preduzeće pošlo pod stečaj. Dalje je naveo da ga je nakon godinu dana od ove saobraćajne nezgode pozvao stečajni upravnik da dođe u preduzeće po radnu knjižicu, kojom prilikom je od njega saznao da M1. ima dug u iznosu od 50 miliona njemačkih maraka, te je naveo da se stečajni upravnik interesovao za boravište M1.a, što mu nije bilo poznato. Objasnio je da M.Z. poznaje jer su bili još školski drugovi, te da takođe poznaje i njegovog brata Gorana iz školskih dana, a da je i on formalno radio u preduzeću „I-P“, te da mu nije poznato da li je preuzeo određenu svotu novca iz Narodne banke Crne Gore. Dalje je naveo da je optuženog T.M. upoznao za vrijeme rada u preduzeću „I-Pu“, te da mu je poznato da je njihovo preduzeće isporučivalo raznu robu za potrebe preduzeća HTP „B.“ i to većinom meso i suhomesnate proizvode. Takođe je naveo da je nekoliko puta vidio T.a u I. gdje je gradio fudbalsko igralište, za koje je krajem 1995. ili početkom 1996. godine dovozio iz BGa busene trave, u kom periodu nije radio u preduzeću „I-P“. Istakao je da u njegovom prisustvu nikada nije bilo primopredaje novca između T.a i M.Z.. Takođe je istakao da mu nije poznato, osim navedenog slučaja, da je PS nosio novac za T.. Objasnio je da je u hotel „P“ došao dva dana prije P, koji je došao kod njega u hotelsku sobu i tom prilikom mu rekao da kod sebe ima novac u iznosu od 50.000,oo DM koje mu je dao M.Z. da preda T.M.u, koji novac mu nije tom prilikom pokazao.<br>
	Istakao je da nije bio prisutan kada je M.Z. predao T.u novac u iznosu od 300.000,oo dinara. Precizirao je da je onom prilikom kada je imao udes vraćajući se iz H.N., boravio u H.N. iz razloga što je dovezao deterdžent za pranje suđa, ali je tom prilikom donio sa sobom i iznos od 100.000,oo njemačkih mataka koje mu je bez priznanice dao M.Z. govoreći da taj novac preda T.M.u, što je on i učino u njegovoj kancelariji, predajući mu tu svotu novca bez potpisa, jer nije imao nikavu priznanicu sa sobom. Naveo je da mu nije poznato na šta se odnosio taj novac, te da je to bio jedini put da je novac predao T.u. Naveo je da je MZ bio vlasnik FK „Umčar“, da je bio član izvršnog odbora FK „Partizan“, te da je je posjedovao veliki broj farmi, a da je jednom prilikom vodio T.a i M1.a da obiđu jednu farmu kod Obrenovca koja je imala kapacitet od oko 10.000 grla tovnih junadi. Takođe je naveo da je M1. izvozio stoku i u inostranstvo, te da je poklanjao vozila određenim licima, a da je za fudbalere angažovao vozila Rent-a cara-a.<br>
	<br>
	Optuženi T. nije imao primjedbi na iskaz svjedoka ŠD, ali je objasnio da se iznos od ukupno 100.000,oo DM koji mu je isti predao, kao i iznos od 50.000,oo DM koji mu je predao PS, odnosi na dug koji je M1. imao prema fudbalskom savezu Crne Gore u iznosu od 66.000,oo DM i prema fudbalskom treneru ŠV ili V u iznosu od 60.000,oo DM, dok je preostali iznos novca od 24.000,oo DM dat na blagajnu preduzeća HTP „B.“, o čemu postoji pismena dokumentacija.<br>
	<br>
	Svjedok B.M. je u bitom izjavio da je od 01. jula 1993. godine bio direktor Upravnog odbora preduzeća HTP „B.“, te da je dužnost Upravnog odbora bila da vodi poslovnu politiku preduzeća. Dalje je naveo da je u toku 1993. godine bila velika nestašica i loša situacija u preduzeću, pa se na Upravnom odboru razmatralo da se traži kratkoročni kredit investicionih ulaganja tog preduzeća, što je i učinjeno, a Vlada RCG je u martu mjesecu 1995. godine donijela odluku da se isti odobri i to u iznosu od oko 1.600,000 njemačkih maraka. Kako je slijedio početak turističke sezone, angažovano je više preduzeća i započeti su radovi na rekonstrukciji hotela „P.“, a po završetku sezone nastavljeni su radovi na sanaciji nekoliko hotela. Dalje je naveo da je na sjednici Upravnog odbora održanoj dana 25. novembra, 1995. godine, koja je održana u odsustvu T.M. razgovarali o tome da je stavljena hipoteka na neke od hotela i da postoje problemi u poslovanju preduzeća. Nakon sedam dana od održane sjednice saznali su takođe da HTP „B.“ ima problema u poslovanju sa preduzećem „N.“ iz Niša. Nakon što su se pojavili ti problemi, svjedok je naveo da je stupio u telefonski kontakt sa T.em, te su odlučili da sazovu sjednicu Upravnog odbora i to u PG, koja sjednica je održana dana 04. decembra, 1995. godine. Na navedenoj sjednici T. je detaljno upoznao sve prisutne u vezi sa problematikom oko novca primljenog na ime kratkoročnog kredita od Vlade RCG, te je preuzeo sve obaveze oko povraćaja istog od preduzeća „I-P“, navodeći da to preduzeće ima na lageru neku stoku na prodaju. Na sjednici je odlučeno da se formira tročlana komisija koja je trebala da ispita poslovanje optuženog T.a, a posebno u vezi hipoteke na hotelu „P.“. Dalje je naveo da kako je T. obećao da će problem riješiti otputovao je za BG, te da su bili u kontaktu telefonom, a zakazali su sastanak za 01. januar, 1996. godine, na koji sastanak se T. nije pojavio, kao što se nije ni pojavio na sjednici Upravnog odbora dana 04. januara, 1996. godine. Na navedenoj sjednici razmatrana je ponuda preduzeća o prodaji nekih objekata, te je raspravljano o prigovoru B.V., koji se odnosi na to da je preduzeće HTP „B.“, zastupano po adv Živanoviću zaključilo ugovore o kupoprodaji kojim je prodalo tri objekta kupcu B.V.. Dalje je naveo da do tada članovi Upravnog odbora nisu znali, niti su ikad razmatrali problematiku oko prodaje ta tri objekta, a da su na sjednici saznali da su oni prodati za iznos od 3.135.000,oo dinara, ali je nakon provjere u računovodstvu preduzeća ustanovljeno da ta sredstva nisu uplaćivana, niti postoji ikakva dokumentacija u preduzeću. Dalje je naveo da se po završetku sjednice Upravnog odbora javio telefonom T., koji nije kazao odakle zove, već samo da se izvinjava zbog svega, ali da je morao zbog porodice da se skloni ne govoreći zbog koga, a da su oni saznali da se nalazi u Parizu. Naveo je da je bio vidno uzbuđen tokom telefonskog razgovora, a bio je optimista da će naći M1.a i riješiti problem. Dalje je naveo da je zadnji razgovor sa T.em bio do početka ljeta 1996. godine, a da on nije imao njegov broj telefona, već da je T. uvijek njega zvao. Objasnio je da Upravni odbor nije donio odluku da T. može slobodno raspolagati sa onim novčanim sredstvima koje je dobio kao devizni kratkoročni kredit od Vlade CG, a u smislu da taj novac ustupi drugom preduzeću, te da su isplaćena dinarska sredstva za radove na rekonstrukciji obavljene prije početka turističke sezone i po njenom završetku u toku 1995. godine, a da su oni držali da su isplate vršene iz sredstava dobijenih od Vlade.&nbsp; Takođe je objasnio da je na sjednici Upravnog odbora donijeta odluka da se pristupi gradnji fudbalskog igrališta u I. i uvođenju telefonske centrale u hotelu „P.“, ali da nisu razmotrili problematiku oko plaćanja za isto. Dalje je naveo da su nakon dužeg vremena saznali da je mještovita banka „U.“ iz BGa potražuje određena devizna sredstva u iznosu od oko pola miliona maraka preduzeću HTP „B.“, te je on u razgovoru sa direktorom te banke, V., saznao da je ta banka preuzela potraživanje od preduzeća „P.T.“ sa Kipra, prema preduzeću HTP „B.“ kao dužniku, te mu nije poznato po kom osnovu. Takođe je od tog čovjeka, nakon određenog vremena saznao da je T.M. u depozit te banke ostavio iznos od 400.-500.000,oo DM, ali da mu to nije povjerovao. Takođe je objasnio da mu nije jasno po kom osnovu je stavljena hipoteka na hotelu „P.“, niti je ona bila predmet odlučivanja na bilo kojoj sjednici Upravog odbora preduzeća, niti se ijedan objekat preduzeća mogao prodati bez odluke Upravnog odbora. Dalje je naveo da poznaje J.N., ali da mu nije poznato da je on ulagao devizni novac u preduzeće, niti da je njemu preduzeće ustupalo devizna sredstva, jer ono nikad nije imalo dovoljno sredstava, a posebno ne deviznih koje bi dali nekom drugom na korišćenje. Istakao je da nikada na sjednicama Upravnog odbora preduzeća&nbsp; T. nije rekao da se može dobro zaraditi od poslovanja sa „I-Pom“, dok je priča o tome počela onda kada je T. sve ispričao na sjednici Upravnog odbora u svojoj izjavi, dajući izvještaj o poslovnoj saradnji sa PP „I-Pom“, na kojima nema datuma, a koje izjave su bile predmet razmatranja na sjednici Upravnog odbora od 04.11.1996. godine.<br>
	Naveo je da poznaje M.K., ali da mu se on nije nikada obraćao za neko odbrenje, u smislu zaključivanja nekog ugovora i slično. Objanio je da Upravni odbor preduzeća nije ovlastio lice koje će podići devizni novac iz trezora Narodne banke Jugoslvije, ali da je sigoran da je to nadležnost direktora ili nekog drugog koga on ovlasti, te da je kasnije saznao da je ta sredstva preuzeo izvjesni M1. iz BGa. Takođe je objasnio da je T., a po ovlašćenju koje je imao po tadašnjem Statutu preduzeća, za potrebe preduzeća, isto zaduživao kratkoročnim kreditima od Poslovne banke, Jugobanke, Montenegro banke i dr., a da je on takav njegov potez podržao i bez odobrenja Upravnog odbora, koje po pomenutom statutu nije bilo ni potrebno dati. Objasnio je da je na sjednici Upravnog odbora preduzeća koja je održana u julu 1995. godine razmatrana pitanje utroška deviznih sredstava koja su dobijena od Vlade radi pripreme turističke sezone, a da je član Upravnog odbora, tadašnji ministar turizma D.M., stavio primjedbu što se ta sredstva ne koriste isključivo za potrebe hotela „P.“, jer su usmjerena na taj hotel odukom vlade, na šta mu je T. odgovorio da ima i drugih hotela koji su u lošem stanju, sa čim su se ostali članovi složili. Nakon te sjednice nije razmatrano pitanje trošenja tih sredstava, sve do pomenute sjednice održane u decembru 1995. godine, a poslije saznanja o svemu, Upravni odbor je odlučio da prijavi svoje potraživanje, te su podnijete tužbe protiv preduzeća „I-P“ i advokata Ž.. Takođe je naveo da do 30. novembra 1995. godine nije imao saznanje o tome da je preduzeće HTP „B.“ zaključilo ugovor sa preduzećem DP „N.“ Niš, te da ga M. nije obavjestio o zaključenju tog ugovora, a nije mu poznato ni ko ga je potpisao u ime preduzeća. Istakao je da preduzeće nije imalo devizna sredstva u većem iznosu, koja sredstva bi dalo u zajam nekom drugom preduzeću, tako da ni na jednom sastanku Upravnog odbora ta problematika nije stavljana, a da su čak i prodavali određene objekte kako bi mogli održavati hotele. Objasnio je da je 1994. godina bila pozitivna u poslovanju preduzeća HTP „B.“, ali da, kako ništa nije ulagano u gotel, T. je tražio dopisom od 18.10.1994. godine da Vlada CG pomogne i odobri sredstva navodeći razlge za to i projektni zadatak, o čemu je on bio informisan i saglasan. Istakao je da je garant kredita bila Podgorička banka, a da je on sa T.em išao da traži garanciju te banke za kredit. Takođe je naveo da su svi završni računi za tekuće 1993., 1994. i 1995. godinu usvojeni na Upravnom odboru preduzeća HTP „B.“. Dalje je naveo da je do dolaska T.a i formiranog Upravnog odbora od imovine preduzeća uknjiženo sveg 7 %, a nakon njegovog dolaska sva imovina je u toku godine dana primjenom nekih sudskih propisa uknjižena kao vlasništvo preduzeća HTP „B.“, a vrijednost imovine preduzeća inosi oko 120 miliona maraka. Objasnio je da je uobičajeni postupak da direktor preduzeća predloži Upravnom odboru prodaju određenih objekata, što Upravni odbor razmatra na sjednici, te formira komisiju za licitaciju, što znači da nijedan objekat nije mogao da se proda prije takve procedure, gdje Upravni odbor na kraju tačno ukazuje koji objekat se prodaje, utvrđuje početnu cijenu itd. Takođe je objasnio da je postojao dogovor na nivou preduzeća da se boravak gostiju naplaćuje u devizama zbog inflacije 1993. godine, s tim što je bilo zabranjeno da preduzeće HTP „B.“ svoje obaveze prema drugim preduzećima isplaćuje u devizama u toku 1993. godine i kasnije jer Zakon o platnom prometu to ne dozvoljava. Istakao je da sve što piše u zapisnicima sa sjednica Upravnog obora prihvata jer je svaki zapisnik pročitao i potpisao. Posebno je ponovio i istakao da Upravni odbor preduzeća HTP „B.“ nikada nije donio odluku o tome da se zaključi ugovor između ovog preduzeća i preduzeća „N.“ Niš, niti da se polože garancije za zaključenje tog ugovora u vidu hipoteke na hotelu P.. Takođe je istakao da o svakoj sjednici Upravnog odbora koja je održana, bilo u H.N. ili u PG, postoji sačinjen zapisnik, što mogu potvrditi svi članovi Upravnog odbora.<br>
	<br>
	Svjedok B.V. je u bitnom izjavio da je okrivljenog T.a upoznao u BG 1995. godine, preko njegovog prijatelja J.N., a da je sa njima u društvu bio P.S., kojom prilikom nije sa T. nije razgovarao o bilo kakvom poslu. Dalje je naveo da je nakon tog susreta J.N., koji je njegov dugogodišnji prijatelj zatražio od njega da mu pozajmi iznos od 950.000,oo DM, što je on i učinio, a za koji novac nije tražio nikakvu garanciju, niti se interesovao za šta mu je potreban. Nakon mjesec dana od tada, J. mu je dao jednu potvrdu, čiju sadržinu ne može precizno iznijeti, već da se samo sjeća da se odnosila na to da će mu novac koji je dao na zajam J., u roku od mjesec dana dati T., čiji je potpis bio na potvrdi, kao i pečat preduzeća HTP „B.“.&nbsp; Kako mu je bila nejasna sadržina te potvrde, to je angažovao advokata Z.Ž., dao mu navedenu potvrdu i on je dalje preuzeo slučaj, te nakon 10-15 dana ovjeren je ugovor o kupovini nepokretnosti između HTP „B.“ i njega kao kupca, a predmet ugovora je kuća i još jedan objekat u H.N., a koji ugovori je lično potpisao. Naveo je da prilikom ovjere&nbsp; tog ugovora nije bio prisutan T.,&nbsp; a da je tom prilikom vidio generalno punomoćje direktora HTP „B.“, T. i odluku tog preduzeća o prodaji nepokretnosti. Istakao je da nije imao nikakve saradnje sa HTP „B.“, niti je nikad vidio te objekte, koje je obišao njegov advokat, niti je iz svojih sredstava platio za ova dva građevinska objekta, već je ugovorena cijena objekata odgovarala vrijednosti pozajmice J., odnosno iznosu od 950.000,oo DM. Naveo je da mu nije poznato kakve je poslovne odnose J. imao sa preduzećem HTP „B.“, te da mu nije jasno kako se to preduzeće uključilo kao garant za povraćaj zajma od J..<br>
	Objasnio je da onoga dana kada je J. predao navedeni iznos, nije tražio bilo kakvu garanciju, jer su dugogodišnji prijatelji, niti su sačinili nikakav pismeni dokaz u tom pravcu, a novac mu je predao u njegovoj kancelariji, kojom prilikom niko nije bio prisutan. Istakao je da mu je J. tom prilikm rekao da želi da želi da tim novcem kupi neke nepokretnosti i da započne neki drugi posao što bi bilo interesantno za obojicu, te da mu je kasnije rekao da je taj novac dao T.u, a da mu nije objasnio zašto. Dalje je naveo da je T.a po drugi put vidio takođe u BGu, u novembru 1995. godine, kada se sreo sa J., koji ga je zamolio da provjeri ko je M.Z.. Tom prilikom bili su pristuni T., J. i M.Z.. Naveo je da je preko svojih prijatelja izvršio određene provjere i saznao da je M1. prevarant, što je i saopštio J.u&nbsp; uz savjet da sa njim ne ulazi u poslovne odnose. Precizirao je da nije bio prisutan kada je J. predao T.u novac u iznosu od 950.000,oo DM .<br>
	Na glavnom pretresu od 01.12.2010. godine svjedok B.V. je izjavio da mu je J.N. kum, te da se sa njim tokom 1995. godine dogovarao da investira novac u kupovinu nekih nepokretnosti u H.N., a da je njegov predlog bio da investiraju novac u nepokretnosti i sportski turizam. Dalje je naveo da su nakon toga J. i njegov adv. Ž.Z. pogledali predmetne nepokretnosti u H.N., te da je on takođe jednom prilikom obišao iste. Istakao je da se radilo o kući Vujovića, koja se nalazila na obali i restoranu G., kji se nalazi u blizini hotela „P.“. Objasnio je da je J.u u BGu dao novac u iznosu od 950.000,oo DM bez ikakve potvrde, a da mu je J. nakon izvjesnog perioda pokazao potvrdu da je taj novac predao T.M.u, što je potvrdio i advokat Živanović koji je bio u njegovom prisustvu.<br>
	Nakon što ga je sud upoznao sa razlikama u sadašnjoj i pretodnoj izjavi datoj pred Višim sudom dana 12.11.1997. godine, svjedok B.V. ističe da je tačno ovo što je sada izjavio, te da mu nije jasno zašto je ranije izjavio da mu nije poznato šta je J. namjeravao sa novcem. U daljem ostao je pri izjavi datoj pred Višim sudom dana 12.11.1997. godine, te objasno da je saznao da se predmetne nepokretnosti izdate prodaju od J.N., te su ih zajedno obišli, kada ispred HTP „B.“ nije bio niko da ih pokaže. U ovom poslu ga je zastupao advokat Ž.Z.. Naveo je da je on kao kupac potpisao ugovor, a da je u svojstvu prodavca ugovor potpisao adv Ž.Z., po punomoćju T.M.. Dalje je naveo da je novac u iznosu od 950.000,ooDM J. oba puta dao u svojoj kući u BG, koji novac je J. predao T. i to prije zaključenja ugovora o kupoprodaji nepokretnosti. Naveo je da mu je J. pokazao potvrdu o predaji novca T.u u prisustvu adv Ž, ali da mu istu nije predao. Objasnio je da je vođen spor povodom predmetne nepokretnosti – kuće V. pred sudom u BG, jer je bio problem da se ta nepokretnost prevede na njeogovo ime, u kom sporu ga je zastupao advokat, a spor je okončan u njegovu korist i nepokretnost je upisna na njegovo ime. Naveo je da se ne sjeća kada je prvi put dao Jankovću novac, niti kada mu ga je on vratio, a ni kada mu je po drugi put dao novac, ali smatra da je to bilo 1995. godine. Naveo je da su 1996. godine predmetne nepokretnosti izdali u zakup, a da su iste upisane u katastar 1996. ili 1997. godine. Objasnio je da se ne sjeća da li je prilikom kupovine predmetnih nepokretnosti imao na uvid potvrdu HTP „B.“ ovjerenu 15.07.1996. godine pred sudom u BGu, i odluku Skupštine tog preduzeća od 25.11.1995. godine, niti se može izjasniti ko je bio potpisnik ugovora o zajmu između njega i HTP „B.“ u ime tog preduzeća. Naveo je da nije nikada upoznao M.Z., niti je ikada sa njim sjedio u društvu, te da nije tačno da je M1. vratio njemu i J. dug od 1.500.000,oo DM.<br>
	<br>
	Okrivljeni T. je prigovorio iskazu svjedoka B.V. jer je u svojoj prvoj izjavi rekao da je saznao za prodaju nepokretnosti B. u septembru 1995. godine i da je tada dao J. navedeni novac za kupovinu istih. Međutim, oglas preduzeća je izašao u decembru 1995. godine, pa je nejasno otkud su znali za prodaju prije nego je izašao oglas. Osim toga potvrda o predaji novca B.V. T.u ovjerena je 15 jula 1996. godine pred suodm u BG, a to skoro 8 mjeseci nakon sklapanja kupoprodajnog ugovora.<br>
	<br>
	Iz presude Privrednog suda u BGu P.br. 5284/96 od 24.04.2001. godine, koja presuda je pravnosnažna dana 20.06.2001. godine, proizilazi da je&nbsp; vođen spor radi duga po tužbi HTP „B.“DD protiv tuženog „I.-P.“ BG-Umčari, te je navedenom presudom utvrđeno potraživanje tužioca HTP prema tuženom PP „I.-P.“ u stečaju iz BG – Umčari, u iznosu od 20.838,97 dinara sa kamatom po stopi propisanoj zakonom počev od 30.11.1997. godine pa do isplate, kao i potraživanje tužioca u iznosu od 1.766.615,14 DEM sa domicilnom kamatom zemlje porijekla valute počev od 30.11.1997. godine. Zatim, proizilazi da je odbijen dio tužbenog zahtjeva da se utvrdi potraživanje tužioca prema tuženom u iznosu od 613.133,60 DEM sa kamatom od 6% mjesečno, kao i za kamatu na iznos od 1.766.615,14 DEM preko stope domicilne kamate, te da je tužba povučena u dijelu u kome je traženo izlučno pravo tužioca, te da e obaveze tuženi da izvrši izdvajanje 1.250 junadi iz svojih sredstava i iste preda tužiocu u roku od 15 dana, kao i za iznos od 6.081.976,30 DEM i iznos od 1.986.584,37 USD sa zakonskom zateznom kamatom na taj iznos, kamatu preko stope od 6% počev od 30.11.1997. godine do isplate, na iznos od 2.379.748,70 DEM, kao i za kamatu za period do 30.11.1997. godine na iznos od 2.379.748,70 DEM.<br>
	Iz presude Vrhovnog suda RCG rev.br. 44/02 od 09.07.2002. godine proizilazi da je vođen spor radi utvrđivanja ništavosti sporazuma o poravnanju po tužbi HTP „B.“ protiv tuženog DD „N.“ Niš, te je navedenom presudom odbijena revizija tuženog izjavljena protiv presude&nbsp; Višeg suda u Podgorici Gž.br. 1812/2000 od 25.09.2001. godine, a kojom presudom je odbijena žalba tuženog DD „N.“ Niš kao neosnovana i potvrđena presuda Osnovnog suda u H.N. P.br. 390/97 od 15.10.1999. godine kojom je usvojen tužbeni zahtjev tužioca i utvrđeno da je ništav Sporazum – poravnanje zaključeno između&nbsp; HTP „B.“ i DD „N.“ Niš pred Osnovnim sudom u H.N. dana 26.05.1995. godine pod I.br. 188/95.<br>
	Iz presude Apelacionog suda CG Pž.210/09 od 22.12.2009. godine proizilazi da je vođen postupak po tužbi „BGB Data“ Gmbh, protiv tuženog HTP „B.“, uz učešče umješača na strani tužioca DP NIT „RP“ N. Niš, radi izvršenja Ugovora vr.sp. 5.741.1oo eura (11.223.852,03 DEM) i 1.090.511,48 US$, te su navedenom presudom odbijene žalbe tužioca i umješača na strani tužioca kao neosnovane, te je potvrđena presuda Privrednog suda u Podgorici P.br. 289/08 od 26.12.2008. godine kojom je odbijen tužbeni zahtjev tužioca kojim je tražio da mu tuženi na ime isplaćenog zajma i ugovorene kamate isplati iznos od 58.471.100 Eura (11.223.852,03 DEM) i iznos od 1.090.511,48 US$, protivvrijednost u eurima sa pripadajućom kamatom počev od 26.03.2002. godine.<br>
	Iz presude Trgovinskog suda u BGu P.4776/02 od 26.09.2005. godine proizilazi da je vođen parnični spor između tužioca – protivtuženog HTP „B.“ i tuženog – protivtužioca MB „U. banka“ AD iz BGa u likvidaciji, radi činidbe i duga, vrijednost spora po tužbi 3.739.08 dinara, a po protivtužbi 249.432,29 eura u dinarskoj protivvrednosti, te da je navednom presudom u stavu I odbačena tužba tužioca kojom je traženo da se tužena banka obaveže da plati iznos od 3.739.08 dinara, sa kamatom od 11.03.1999. godine do isplate i da tužiocu vrati 7 akceptnih naloga kao nedozvoljena, te je u stavu II odbijen protivtužbeni zahtjev tuženog – protivtužioca kojim je traženo da se HTP „B.“ obaveže na plaćanje iznosa od 249.432,29 eura sa kamatom od 4 % mjesečo počev od 11.08.1997. godine do isplate, a sve u dinarskoj protivvrednosti.<br>
	Iz presude Višeg trgovinskog suda u BGu Pž.136/06 od 21.12.2006. godine proizilazi da je presuda Trgovinskog suda u BGu P.4776/02 od 26.09.2005. godine djelimično odbijena žalba tužioca – protivtuženog, na način da je presuda ukinuta jedino u dijelu stava I izreke u kome je odbačena tužba tužioca – protivtuženog kojim je tražio da se tuženi – pritivtužilac obaveže da mu vrati 7 akceptnih naloga, u kom dijelu je vraćena na ponovno postupanje prvostepenom sudu, te da je odbijena žalba tuženog – protivtužioca i presuda je potvrđena u stavu II izreke.<br>
	Iz presude I Opštinskog suda u BG P.5249/01 od 09.04.2003. godine proizilazi da je vođen parnični spor po tužbi tužioca HTP „B.“ protiv tuženog B.V. iz Zemuna, radi poništaja ugovora, te da je navedenom presudom odbijen kao neosnovan tužbeni zahtjev za utvrđenje da je apsolutno ništav Ugovor o kupoprodaji nepokretnosti zaključen između tužioca i tuženog, kojim je tužilac prodao, a tuženi kupio kuću „V.“ u I., površine 418 m2 i zemljište površine 360 m2, te objekat bife „Podvolat“ u H.N. površine 93 m2 i objekat restoran „G.“&nbsp; H.N. površine 87 m2.<br>
	Iz ugovora između DP „N.“ i „I.-P.“ od 15.02.1995. godine proizilazi da je firma „I.-P.“ po osnovu poslovnih aranžmana sa firmama „I.“-om, Invest bankom, „C.“-om i „N.“-om preuzela obaveze u inostranstvu prema firmama Rieter po određenim ugovorima i ponudama LTG po ugovoru od 13.02.1995. godine, u vrijednosti ukupno 1.895.236,oo DEM i 1.569.366,oo USD. Takođe, tim ugovorom u čl.8 navedeno je da je kao obezbjeđenje garancije za izvršenje obaveza preuzetih u inostranstvu „I.-P.“ dao hipoteku na hotele „P.“ u H.N. i „I.“ u I., kao i četiri blanko akceptan naloga Novosadske banke.<br>
	Iz ugovora između DP „N.“ i „I.-P.a“ od 10.02.1995. godine proizilazi da je isti zaključen radi finansiranaj stočarske proizvodnje, a da njime saugovarači udružuju sredstva kojima će se obezbjediti tov oko 2.000 komada junadi, te da okvirna cifra zajedničkog ulaganja iznosi 1.000.000,oo dinara. Takođe, iz tog ugovora proizilazi da se „N.“ obavezao da, radi nabavke tovnog materijal, odmah uplati prvu transu u iznosu od 200.000,oo dinara na žiro račun „I.-P.a“, te je ugovoreno da će se o daljem finansijskom angažovanju partneri dogovoriti i to verifikovati aneksima uz taj ugovor.<br>
	Iz ugovora o zajmu između DP „N.“ i „I.-P.a“ od 18.04.1995. godine proizilazi da je DP „N.“, kao zajmodavac stavio na korišćenje u vidu zajma zajmoprimcu „I.-P.u“ iznos od 800.000,oo DEM, sa kamatonom stopom od 3,5% mjesečno, a da je rok za povraćaj datih sredstava na način koji je prciziran ugovorom najkasnije sa 30.11.1995. godine ili u roku od 15 dana od prijema pismenog naloga od strane zajmodavca, i to na račun firme „Rieter“ iz Njemačke ili druge strane firme, a sve prema pismenom nalogu i instrukcijama ovlašćenog lica zajmodavca. Takođe, ugovorom je predviđeno obezbjeđenje za izvršenje obaveze zajmoprimca stavljanjem hipoteke na hotelu „P.“ u H.N. – vlasništvo HTP „B.“ iz H.N., sa kojim zajmoprimac ima ugovorni odnos.<br>
	Iz ugovora o zajedničkom ulaganju HTP „B.“ i „I.-P.a“ BG od 04.04.1995. godine proizilazi da je predmet ugovora zajednički posao oko nabavke, pripreme i izvoza tovne junadi na ino tržište, a takođe i redovno snabdijevanje mesom i mesnim prerađevinama HTP „B.“ i njenih poslovnih partnera u 1995. godini, a da je ugovorna obaveza „I-P“ da preuzme cjelokupan posao oko nabavke, tova i nalaženja kupaca isporuke i naplate izvršenog izvoza, te da je ugovorna obaveza HTP „B.“ da obezbjedi finansiska sredstva u visini od 1.652.000,oo DEM i da ih stavi na raspolaganje „I.-P.“ odmah po potpisivanju ugovora. „I.-P.“ se obavezao ugovorom da u roku od 3 mjeseca od dana potpisivanja ugovora vrati „B.“ 600.000,oo DEM, kao dio obezbjeđenja kredita preko PG banke, te da završi sav posao najkasnije do 30.12.1995. godine, kada će se sačiniti konačni obračun, te da po pokriću troškova prihvata obavezu da za HTP „Boku“ dobit ne može biti manja od 24% na uložena sredstva. Takođe, ugovorom je predviđeno da dio sredstava „I.-P.“ može vratiti kroz isporuku robe (mesa, mesnih prerađevina i sve druge robe) koja je potrebna „B.“, o čemu se treba sačiniti konačni obračun krajem četvrtog kvartala 1995. godine na osnovu ispostavljenih faktura, dok se kao garanciju na uložena sredstva „I.-P.“ obavezao da dostavi deset akceptinih naloga sa ovlašćenjem za korišćenje i hipoteku na objekat – štalu u Umčarima.<br>
	Iz ugovora o upućivanju - asignaciji između HTP „B.“,&nbsp; kao uputioca, DP„N.a“ Niš, kao upućenika i „I.-P.a“, kao primaoca uputa od 26.04.1995. godine proizilazi da je uputilac ovlastio upućenika da za račun uputioca isplati primaocu uputa iznos od 1.895.236,oo DEM i iznos od 1.569.366,oo USD, iznos od 800.000,oo DEM, kao i iznos od 2.202.295,83 DEM, a sve po osnovu ugovora zaključenog istog dana između uputioca i upućenika, koji iznos je upućenik stavio na raspolaganje primaocu uputa i to prva dva iznosa dana 15.02.1995. godine, zatim iznos od 800.000,oo DEM dana 18.04.1995. godine i iznos od 2.202.295,83 DEM dana 20.04.1995. godine.<br>
	Iz ugovora o preuzimanju duga od 26.04.1995. godine između „I.“, „N.“ i „I.-P.a“, proizilazi da ukupno dugovanje I. prema „N.“, sa stanjem na dan 20.04.1995. godine, iznosi 2.202.295,83 DEM, te se taj iznos duga ovim ugovorom prenosi na „I.-P.“ počev od 20.04.1995. godine, kao novog dužnika. Takođe, ugovorom je predviđeno da je „I.-P.“ obavezan da obezbjedi upis založnog prava – hipoteke na objektu hotela „P.“ u H.N., vlasništvo HTP „B.“ DD.<br>
	Iz predloga povjerioca „N.“ NI i dužnka HTP „B.“ od 26.05.1995. godine o predlogu za obezbjeđenje potraživanja sporazumom stranaka proizilazi da je Ugovorom od 26.04.1995. godnine povjerilac odobrio dužniku na korišćenje: iznos od 1.895.236,oo DEM i iznos od 1.569.366,oo USD sa kamatonom stopom 2% mjesečno i rokom dospjeća najkasnije sa 30.11.1995. godine, zatim iznos od 800.000,oo DEM sa kamatnom stopom od 3,5% mjesečno počev od 18.04.1995. godine i rokom dospjeća najkasnije sa 30.11.1995. godine, zatim iznos od 2.202.295,83 DEM sa kamatnom stopom od 3,5% mjesečno, počev od 20.04.1995. godine do momenta upisa založnog prava – hipoteke, odnosno do 26.05.1995. godine 2% mjesečno sa rokom dospjeća 20.06.1995. godine, te su se dogovorili da je hipotekom obezbjeđen kako glavni dug, tako i ugovorena kamata, a za obezbjeđenje urednog vraćanja pozajmljenih seredstava iz Ugovora, odnosno naprijed navedenih iznosa ugovorili su da se izvrši upis založnog prava na nepokretnosti dužnika u korist povjerioca i to – objekat hotela „P.“ H.N.. Naime, navedenim predlogom, povjerilac i dužnik su predložili da sud donese rješenje kojim će prihvatiti njihov sporazum o obezbjeđenju potraživanja upisom navedenog založnog prava – hipoteke na nepokretnosti, te na osnovu tog sporazuma naložiti upis založnog prava.<br>
	Iz ugovora o izdavanju garancije zaključenog između Podgoričke banke kao davaoca garancije i HTP „B.“ kao korisnika garancije od 29.08.1995. godine proizilazi da je Podgorička banka izdala garanciju Vladi RCG Ministarstvu finansija Podgorica za račun HTP „B.“ H.N. u iznosu od 1.652.450,oo DEM, koja sredstva će se koristiti za sanaciju, adaptaciju i modernizaciju hotela „P.“ u H.N., a koja garancija važi do 25.11.1995. godine. Takođe, iz navedenog ugovora proizilazi da je kao sredstvo obezbjeđenja za uredno izmirivanje obaveza po ovoj garanciji korisnik iste dužan da dostavi davaocu garancije: hipoteku na hotelu „P.“ u H.N., 10 bjanko potpisanih i ovjerenih akceptnih naloga, izjavu da će do izmirenja obaveze po ovoj garanciji svoje devizno poslovanje obavljati preko računa davaoca garancije.<br>
	Iz ugovora o kupoprodaji nepokretnosti između HTP „B.“ kao prodavca i B.V. kao kupca od 28.11.1995. godine proizilazi da je riječ o ugovoru sa raskidnim uslovom, odnosno navedenim ugovorom ugovorne strane su ugovorile da je kupoprodajna cijena za predmetne nepokretnosti dug koji prodavac ima prema kupcu po Ugovoru o zajmu od 28.11.1995. godine i po potvrdi br.1961/1 od 26.11.1995. godine. Naime, ugovorom je predviđeno da ukoliko prodavac isplati kupcu dugovanje do 16.12.1995. godine to će predstavljati osnov za raskid ugovora, a ukoliko to ne bude slučaj, odnosno ukoliko do tog roka prodavac ne vrati dug, kupac će biti apsolutni vlasnik na sledećim nepokretnostima: cijela kuća koja se nalazi u I., a koja se u zemljišnim knjigama vodi kao mliječni restoran i objekat – kuću u H.N. koja je preuređena u dva lokala, sve sa pripadajućim stvarima i inventarom.<br>
	Iz zapisnika Upravnog odbora HTP „B.“ br.1871 od 27.11.1995. godine proizilazi da je na dnevnom redu sjednice, kojoj nije prisustvovao generalni direktor M.T., bilo razmatranje predloga Odluke o prodaji objekata radi adaptacije i sanacije objekata i pripreme zimske i ljetnje turističke sezone, te su predoženi sledeći objekti: Autobuska stanica, restoran „H.“, bivša zgrada „Ž.S.“, bife „P.“, restoran „G.“, restoran „P.“ u Bijeloj, „Rent-a-ville“, restoran „S.“, kuća „V.“, kuća „K.“, „Č.“-radionica-stan, stan u ul. ..., stana na T., restoran „M.“, montažni objekat u M., „Bijela Vila – kupalište sa bifeom, „P.“ – poslovni prostor, „P.“ u B., kafić „B.“, konoba „B.“, „M. P.“ i „S.“ u Đ.. Zaključeno je da se oglas objavi u dnevnim listovima „Politika“-BG, „Dnevnik“-Novi Sad i „Pobjeda“-Podgorica, te da se ponude primaju isključivo sistemom zatvorenih koverata.<br>
	<br>
	Iz ugovora o obezbjeđenju između HTP „B.“ i „U.“ banke kao primaoca obezbjeđenja od 30.06.1995. godine proizilazi da je ugovorom o kratkoročnom kreditu br.9-06 od 23.06.1995. godine „B.“ preuzela obavezu da obezbjedi i preda banci sredstvo realnog obezbjeđenja urednog izvršenja svojih obaveza po tom ugovoru, te dalje proizilazi da je „B.“ kao sredstvo obezbjeđenja izmirenja svoje obaveze (iznos od 2.100.000,oo dinara sa pripadajućim ugovorenim kamatama) predala banci 8 akceptnih naloga potpisanih od strane ovlašćenog lica i ovjerenih u skladu sa zakonom, te da je rok za povraćaj kredita i kamata do 30.09.1995. godine, a ako do tog roka „B.“ ne plati ni jednu dospjelu mjesečnu obavezu, banka će akceptne naloge popuniti na ukupan iznos od 2.362.215,oo dinara.<br>
	Uvidom u spise predmeta ovog suda I.298/94 utvrđeno je da su International Genex bank DOO iz BG, kao izvršni povjerilac i hotelsko turističko preduzeće „B.“ iz H.N., kao dužnik, dana 08.12.1994. godine podnijeli zajednički predlog za obezbjeđenje novčanog potraživanja zasnivanja založnog prava na nepokretnosti dužnika – hotela „I.“, a to na osnovu ugovora o kreditu (na iznos od 1.700.000,oo dinara sa rokom dospjeća do 28.02.1995. godine) od 10.11.1994. godine. Dalje proizilazi da je, na zapisniku od 07.12.1994. godine u pristustvu punomoćnika povjerioca, Božović Dragutina (po punomoćju direktora banke M1.a) i punomoćnika HTP „B.“, V.M. (po punomoćju izvršnog direktora T.) donijeto rješenje kojim se usvaja zajednički predlog, pa se zaključuje sporazum kojim se ustanovljava hipoteka na hotelu „I.“. Rješenje je danom donošenja postalo pravnosnažno i izvršno.<br>
	<br>
	Sud je prihvatio navedene pismene dokaze kao vjerodostojne jer su sačinjeni od strane nadležnih pravosudnih organa i privrednih subjekata,a isti su od značaja u konkretnm slučaju jer kada se isti cijene i dovedu u vezu sa nalazima vještaka ekonomske i grafološke struke,te iskazima saslušanih svjedoka,istim se potvrđuju navodi optužbe da su okrivljeni kao odgovorna lica u oštećenom preduzeću,zloupotrebom položaja u pogledu raspolaganja tuđom imovinom i prekoračenjem svog ovlašćenja,zaključivali predmetne ugovore i tako pribavili sebi i drugom korist i drugom pričinili štetu.<br>
	<br>
	Iz nalaza i mišljenja vještaka grafološke struke S.S. od 05.06.2000 godine proizilazi da je potvrdu o prijemu 950.000,00 DEM pod oznakom za „zajmoprimca“, te punomoćja adv. Ž.Z., napisao je T.M., odnosno inkriminisani potpis „M.T.“ na potvrdi i na punomoćjima autentičan je potpis T.M..<br>
	<br>
	Sud je prihvatio navedeni nalaz i mišljenje vještaka grafologa S.S. jer je stručan i argumentovan,a uopštene primjedbe okr.T.a navedeni nalaz nijesu dovele u pitanje. Ovaj nalaz je od značaja u konkretnom slučaju jer obezvrjeđuje odbranu okrivljenog T.a da nije potpisao navedena punomoćja i potvrdu.<br>
	<br>
	Vještak finansijske struke M.V.,kao član komisije sudskih vještaka(M.;B.V. i B.M.)je u usmenom iskazu na glavnom pretresu dana 17.02.2011. godine ostala pri pismenom nalazu i mišljenju od 19.12.2008 godine,te navela da su zaključeni ugovori i sporazumi koji su bili predmet vještačenja zaključivani u stranoj valuti, što je suporotno Zakonu o deviznom poslovanju i Zakonu o obligacionim odnosima, koji su važili u vrijeme njihovog zaključivanja, te da su za vještake mjerodavne samo finansijske transakcije koje su evidentirane kroz poslovne knjige, na osnovu prometa žiro računa i blagajne, a ne novac isplaćen ili primljen putem potvrda koje ne sadrže broj ugovora i računa, a potpisi primaoca ili isplatioca izazivaju sumnju u njihovu autentičnost.<br>
	Dalje, je navela da HTP „B.“ sa preduzećem DP „N.“ NI, do zaključenja spornih ugovora, nije bila u poslovnim odnosima, niti je između ta dva preduzeća ni prije, ni poslije zaključenja ugovora bilo novčanih transakcija. Objasnila je da je preduzeće HTP „B.“ na osnovu ugovora postala zajmoprimac koji pozajmljena sredstva upućuje drugom preduzeću („I.-P.u“) i istovremeno garant da će to preduzeće pozajmljena sredstva vratit zamodavcu („N.“). Dalje, je navela da su HTP „B.“ i „I.-P.“ bili u poslovnom odnosu na način što je „I.-P.“, kao dobavljač isporučivao robu (meso, mesne prerađevine i dr) „B.“ kao kupcu, a ona je po računima za isporučenu robu vršila plaćanje sa svog žiro računa i gotovinskim isplatama na blagajni preduzeća, pa je u toku 1994. i 1995. godine „I.-P.“ isporučio robu čija je vrijednost po ispostavljenim računima 1.150.608,54 dinara, za koju robu je „B.“ isplatila sa žiro računa iznos od 1.158.513,58 dinara, a iz blagajne devizna sredstva u dinarskoj protivvrijednost i od 126.210,oo dinara, što ukupno iznosi 1.284.725,58 dinara. Takođe je navela da je „I.-P.“ na žiro račun „B.“ uplatio na ime avansa iznos od 1.165.000,oo dinara, a na blagajni preduzeća devizna sredstva u dnarskoj protivvrijednosti od 65.190,oo dinara, ali u postupku vještačenja nisu mogli utvrditi po kom osnovu je to preduzeće uplatilo navedene avansne iznose. Precizirala je da je preduzeće HTP „B.“, nakon što je izmirilo sve obaveze po osnovu računa i vratilo dio uplaćenih sredstava po osnovu avansa, na kraju poslovnog odnosa ostalo dužno preduzeću „I.-P.“ iznos od 1.096.073,96 dinara po osnovu uplaćenih avansa. Međutim, kako je po ugovoru o zajedničkom ulaganju „I.-P.“ preuzeo 1.652.450,oo DEM (koje je Vlada ododbrila HTP „B.“), a koja sredstva nisu vraćena, to nakon međusobnog sravnjenja obaveza i potraživanja dug „I.-P.a“ prema HTP „B.“ iznosi 556.376,04 dinrara, odnosno 556.376,04 DEM. Nadalje, istakla je da kupovna cijena iz ugovora o kupoprodaji zaključenog sa B.V. nije uplaćena na račun HTP „B.“, niti zapremljena u blagajni preduzeća, te imajući u vidu da je osnovom navedenog ugovora uspostavljena hipoteka na objekat hotela „T.“, to je očigledno da je taj ugovor prouzrokovao štetu za HTP „B.“. Takođe je objasnila da je ugovor o kreditu zaključen sa „Piglio trading limited „&nbsp; i „U.“ bankom prouzrokovao štetu za HTP „B.“ obzirom da je ona po osnovu tog ugovora U. banci isplatila 2.362.215,oo dinara, a kreditna sredstva nikada nisu doznačena u korist HTP „B.“, već su sredstva odobrena tim ugovorom prenijeta inostranoj firmi „Morna trading“, sa kojom „B.“ nije imala poslovni odnos, pa samim tim ni obaveza.&nbsp; Objasnila je da su u periodu od 25.03.-01.04.1995. godine izvršene uplate od nekoliko firmi preduzeću HTP „B.“ u ukupnom iznosu od 533.754,oo dinara, za koje uplate optuženi tvrde da se odnose na ugovor br.101/94 od 16.05.1994. godine koji je HTP „B.“ zaključila sa „I.-P.“, a u pitanju je iznos od 600.000,oo dinara. Međutim, osnov plaćanja se ne može utvrditi, jer je dio knjigovodstvne dokumentacije iz tog perioda uništen tokom poplave koja se desila u preduzeću, te se ne može naći ni ostatak od 66.246,oo dinara.<br>
	Vještak je posebno istakao da kod HTP „B.“ nije zavedena potvrda o davanju zajma izdata od strane B.V. od 26.11.1995. godine pod br.1961/1 (u djelovodniku nije ništa zavedeno pod tim brojem), te da nije zavedeno ni punomoćje dato adv D.Ž., zatim da prilikom izrade nalaza nisu imali prezentirano odobrenje Skupštine HTP „B.“ za prodaju nepokretnosti B.V., potpisano od strane predsjednika Skupštine K.M., niti je kroz djelovodnik preduzeća zaveden ugovor o kupoprodaji nepokretnosti br.14713/95 od 07.12.1995. godine. Takođe, kroz djelovodnik nisu nađeni ni ugovori zaključeni sa Piglio trading limited i U. bankom iz BG, kao ni nalog izdat od strane IGB banke BG, kojim se nalaže da HTP „B.“ sredstva koja duguje po osnovu kredita iz novembra 1994. godine prebaci na račun Morna trading LTD radi izmirenja dospjelih obaveza julu 1995. godine. Istakla je da u knjigovodstvenoj dokumentaciji preduzeća postoji dokaz da je bilo u poslovnom odnosu sa IGB bankom (knjigovodstvena katrica iz 1995. godine pokazuje dug HTP „B.“ u iznosu od 250.000,oo dinara po osnovu kredita).<br>
	Vještak je dalje istakla da je naknadno šefica računovodstva HTP „B.“ dostavila karticu da je izmiren dug prema IGB banci u cjelosti, a kako je iz nalaza vidljivo da su pušteni akceptni nalozi, to je dakle HTP „B.“ vratila taj kredit U. banci u cjelosti. Takođe je navela da je moguće da je strana banka uplatila „B.“ devizni iznos od 500.000,oo DM. Vještak je takođe objsnio da je prilikom izrade nalaza imala u vidu potvrdu PKB banke BG, kojoj se navodno potvrđuje da je u fiksni depozit banke primljen iznos od 500.000,oo DM od strane HTP „B.“, ali obzirom da nije bilo dokaza da je sa žiro računa skinut taj novac, istu povredu nisu uzeli kao cjelishodnu u konkretnom slučaju.<br>
	Vještak M.V., na glavnom pretresu održanom dana 19.05.2011. godine je navela da, prema preračunu iskazanih valuta iz optužnice u vrijednosti eura na dan izvršenja djela prema tačkama navedenim u optužnici, po prvoj tački optužnice sporni iznos treba da iznosi ukupno 3.724.379,65 eura, zatim prema drugoj tački optužnice iznosi ukupno 485.728,oo eura, po četvrtoj tački optužnice treba preračunati iznos od 700.000,oo DM, ali prilikom vještačenja je utvrđeno da je ova transakcija izvršene u izosu od 500.000,oo DM, koje imaju protivvrijednost 255.646,oo eura, te po petoj tački optužnice ukupno 239.864,10 eura i po šestoj tački optužnice iznosi ukupno 18.686,41 euro.&nbsp;<br>
	<br>
	Sud je prihvatio navedeni psimeni nalaz i mišljenje,kao i u smeni iskaz vještaka ekonomske struke M.V.,jer je stručan i argumentovan,te zasnovan na dokumentaciji iz spisa ,kao materijalnom dokazu. Isti je od značaja jer se istim obezvrjeđuje odbrana okrivljenih da sporni ugovori nisu bili štetni po oštećeno HTP „V.B.“<br>
	<br>
	Uvidom u izvještaj iz kaznene evidencije od 03.03.2006. godine, za okrivljenog T.M., utvrđeno je da isti ne prolazi kroz kaznenu evidenciju odjeljenja bezbjednosti u K..<br>
	Uvidom u izvještaj iz kaznene evidencije od 06.03.2006. godine, za okrivljenog M.K., utvrđeno je da isti nije evidentiran u kaznenoj evidenciji MUP-a UP Sarajevo.<br>
	<br>
	Sud nije prihvatio odbrane okrivljenih jer su neuvjerljive,nelogične i obezvrijeđene izvedenim dokazima,a usmjerene su na izbjegavanje krivice.<br>
	Okrivljeni T. svoju odbranu bazira na tezi da u konkretnom slučaju nije nastupila šteta za HP “B.” pa da zbog toga u njegovim radnjam nema elemenata predmetnog krivičnog djela,a koju odbranu je sud odbio kao neosnovanu, sračunato datu radi izbjegavanja krivice jer je izvedenim dokazima, a posebno nalazom i mišljenjem vještaka finansijske struke M.V.&nbsp; nesumnjivo utvrdjeno da je zaključivanjem predmetnih ugovora pričinjena šteta oštećenoj HTP “V.B.” na opisan način i u naznačenom iznosu. Navode okrivljenog M. da je samo izvršavao naloge generalnog direktora,kao pomoćnik izvršnog direktora,a da je potpisao predmetni ugovor po nalogu okrivljenog T.,a da isti prethodno nije pročitao i nije se upoznao sa njegovom sadržinom, sud je odbio kao neosnovane jer su prije svega nelogični,a obezvrijeđeni su iskazima svjedoka B.,K.,M.,te i izjavom okrivljenog T..<br>
	<br>
	Izvedenim dokazima je potvrđeno da su okrivljeni izvršili krivična djela na način blize opisan u izreci presude. To proizilazi iz materijalno finansijske dokukmentacije, nalaza i mišljenja vještaka ekonomske struke M.V.,djelimično i iz izjava okrivljenih T. i M., te iz iskaza svjedoka B.,M., K., B., J. , Ž., P.,P. i P., a iz kojih se utvrdjuje da je okrivljeni T. djelujući kao generalni direktor HTP B. zaključio predmetne&nbsp; ugovore koji su štetni po oštećeno preduzeće , da bi došao do novčanih sredstava koja nisu uplaćivana na račun HTP B., već je sa istim manipulisao i stavljao ih u opticaj preko PP „I-P“ BG po dogovoru i podstaknut od strane M.Z., generalnog direktora tog preduzeća iako se radilo o kapitalnim pravnim poslovima i transakcijama okrivljeni T. je postupao mimo odluka stručnog kolegijuma ili odobrenja upravnog odbora, djelujući na svoju ruku, a o preduzetom nije nikoga obavještavao. Okrivljeni M., kao pomoćnik generalnog direktora za finansijske poslove, prilikom potpisivanja inkriminisanog ugovora bio je svjestan i znao je da se radi o nezakonitoj radnji, pa je i pored toga isti parafirao, a o tome nikog nije obavjestio, niti stavio rezervu na očigledno štetan posao po HTP "B".<br>
	Dakle, u postupku je na nesumnjiv način utvrdjeno da su okrivljeni T. i M. imali svojstvo odgovornih lica,te da su bili svjesni da zloupotrebom položaja i ovlašćenja pribavljaju sebi i okrivljenom M1.u korist,odnosno nanose štetu HTP “B.” kojim radnjama je su direktnim umišljajem izvršili predmetno krivično djelo.<br>
	<br>
	Kako sud nije vezan za predloge tužioca u pogledu pravne ocjene djela,to je&nbsp; sud u naprijed opisanim radnjama okrivljenog T.M., našao sva bitna obilježja produženog krivičnog djela iz čl.272.stav 3.u vezi stava 1.u vezi čl.49.stav 1 KZ, a u radnjama okrivljenog M.Z. sud je našao sva bitna obilježja produženog krivičnog djela zloupotreba položaja u privrednom poslovanju podstrekavanjem iz čl.272.stav 3.u vezi stava 1.u vezi čl.24. u vezi čl.49.stav 1 KZ ,pa ih je zbog istog oglasio krivim i osudio na naprijed navedene kazne zatvora. Naime,okrivljeni T. je kao odgovorno lice- generalni direktor u privrednom društvu ,u kritičnom periodu u više navrata zloupotrebom položaja u pogledu raspolaganja tuđom imovinom i prekoračenjem granica svog ovlaščćenja, pribavio sebi i drugom imovinsku korist,koja prelazi iznos od 40.000 eura,dok je okrivljeni M1. sa umišljajem podstrekao istog na izvršenje navedenog krivičnog djela. Okrivljeni su u konkretnom slučaju izvršili više&nbsp; istovrsnih krivičnih djela, opisanih u izreci presude, koja su izvršena u vremenskoj povezanosti u periodu 1995 godine, od strane istih učinilaca i koja kao takva predstavljaju cjelinu zbog istovrsnosti predmeta djela, korišćenje iste situacije,a sve radnje su izvršene jednim jedinstvenim umišljajem okrivljenih-da pribave protivpravnu imovinsku korist za sebe.<br>
	<br>
	Okrivljeni M1. je djelovao kao podstrekač u izvršenju ovih krivičnih djela jer je sa umišljajem podstrekao okrivljenog T.a da učini krivična djela opisana u izreci presude pod tačkama 1,2 i 3.&nbsp;<br>
	<br>
	U radnjama okrivljenog M.a sud je našao sva bitna obilježja krivičnog djela zloupotreba položaja u privrednom poslovanju iz čl.272.stav 3. u vezi stava 1 KZ CG, jer je kao odgovorno lice-pomoćnik generalnog direktora u privrednom društvu ,zloupotrebom položaja u pogledu raspolaganja tuđom imovinom,pričinio štetu drugom,koja prelazi iznos od 40.000 eura.<br>
	<br>
	U odnosu na oblik vinosti, sud je utvrdio da su okrivljeni navedeno krivično djelo počinili sa umišljajem, jer su bili svjesni svojih djela i htjeli su njihova izvršenja.<br>
	<br>
	Odlučujući o vrsti i visini krivične sankcije koju okrivljenim treba izreći za počinjena krivična djela,sud je cijenio sve okolnosti iz čl.42 KZ CG.<br>
	Shodno navedenom zakonskom propisu sud je okrivljenom T.M. od olakšavaućih okolnosti cijenio to što je ranije neosuđivan,te porodičan čovjek,otac dvoje djece,a od otežavajućih okolnosti mu je cijenio veći broj izvršenih djela koja ulaze u sastav produženog krivičnog djela,kao i iznos pričinjene štete. Okrivljenom M.K. sud je cijenio kao olakšavajuće okolnosti raniju neosuđivanost ,te da je porodičan čovjek ,otac troje djece ,dok mu nije našao otežavajućih okolnosti. Na strani okrivljenog M.Z. sud nije našao olakšavajućih okolnosti,dok je od otežavajućih okolnosti sud istom cijenio držanje nakon izvršenog krivičnog djela,što se ogleda u tome da se nalazi u bjekstvu ,te veći broj izvršenih djela koja ulaze u sastav produženog krivičnog djela,kao i iznos pričinjene štete.<br>
	<br>
	Sud je uvjerenja da su navedene kazne adekvatne težini počinjenih krivičnih djela i stepenu krivične odgovornosti okrivljenih kao počinilaca, te da će se izrečenim kaznama u okviru opšte svrhe izricanja krivičnih sankcija predvidjene čl.4.KZ CG ostvariti i svrha kažnjavanja iz čl.32 istog Zakona.<br>
	<br>
	&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Sud je na osnovu čl.51.stav 1.KZ CG, okrivljenim T.M. i M.K., u izrečene kazne uračunao vrijeme provedeno u pritvoru i to okrivljenom T.M. od 01.03.1997 godine do 09.05.2001 godine,a okrivljenom M.K.u od 19.01.1996 godne do 14.11.1996 godine.<br>
	&nbsp;&nbsp;<br>
	&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Na osnovu čl.212.stav 2.ZKP-a okrivljeni T.M. i M.Z. su obavezani da oštećenoj HTP „V.B.“ na ime imovinsko pravnog zahtjeva nadoknade iznos od 5.550.483,43 eura, jer je finansijskim vještačenjem utvrđeno da su u navedenom iznosu pribavili za sebe protivpravnu imovinsku korist,a na štetu HTP "V.B.".<br>
	<br>
	&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Na osnovu čl.202.stav 1. ZKP-a okrivljeni su obavezani da ovom sudu solidarno nadoknade troškove krivičnog postupka,o čijoj visini će sud odlučiti posebnim rješenjem kada se pribave podaci o tim troškovima.<br>
	<br>
	&nbsp;&nbsp;&nbsp;&nbsp;&nbsp;&nbsp;&nbsp; Sud je pod stavom II presude,na osnovu čl.362 tač.1 ZKP-a odbio optužbu prema okrivljenom M.K. da je izvršio krivično djelo zloupotreba položaja u privrednom poslovanju iz čl.272 st.3. u vezi st.1. Krivičnog zakonika ,obzirom da je zastupnik optužnice na glavnom pretresu po sprovedenom dokaznom postupku u odnosu na to krivično djelo odustao od optužbe,dok je odluku o troškovima krivičnog postupka u tom dijelu sud donio na osnovu čl.203 st.1 ZKP-a.</div>
<div style="text-align: center">
	<br>
	OSNOVNI SUD U HERCEG NOVOM<br>
	Dana 24.05.2011 godine.<br>
	<br>
	&nbsp;</div>
<div style="text-align: justify">
	Zapisničar&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;Predsjednik vijeća-Sudija<br>
	Vujačić Jelena&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp; Branislav Leković<br>
	<br>
	<br>
	Pravna pouka:<br>
	Protiv ove presude dozvoljena je žalba<br>
	u roku od 15 dana od dana prijema,<br>
	Višem sudu u Podgorici, a preko ovog<br>
	suda.<br>
	<br>
	DNA:<br>
	-ODT H.N.<br>
	-okrivljenim<br>
	-braniocu okrivljenog<br>
	-oštećenoj HTP „V.B.“<br>
	-u spise<br>
	&nbsp;</div>
