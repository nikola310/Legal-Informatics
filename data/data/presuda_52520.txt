<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 0.8736111in 0.70902777in 0.74930555in 0.70902777in;}
.s1{font-weight:bold;}
.s2{font-size:12pt;font-weight:bold;}
.s3{font-family:Verdana;}
.s4{font-size:12pt;}
.p1{text-align:end;hyphenate:auto;font-family:Times New Roman;font-size:14pt;}
.p2{text-align:justify;hyphenate:auto;font-family:Times New Roman;font-size:14pt;}
.p3{text-align:center;hyphenate:auto;font-family:Times New Roman;font-size:12pt;}
.p4{text-align:center;hyphenate:auto;font-family:Times New Roman;font-size:14pt;}
.p5{margin-bottom:0.083333336in;text-align:justify;hyphenate:auto;font-family:Times New Roman;font-size:14pt;}
.p6{text-align:justify;hyphenate:auto;font-family:Verdana;font-size:14pt;}
.p7{margin-top:0.16666667in;margin-bottom:0.041666668in;text-align:center;hyphenate:auto;font-family:Times New Roman;font-size:14pt;}
.p8{text-align:justify;hyphenate:auto;font-family:Times New Roman;font-size:12pt;}
.p9{margin-bottom:0.1388889in;text-align:start;hyphenate:auto;font-family:Times New Roman;font-size:11pt;}
</style>
<meta content="Ana Vukovic" name="author">
</head>
<body class="b1 b2">
<p class="p1">
<span class="s1">                                                                                                                                            K.br.</span><span class="s2"> </span><span class="s1">67/2013 </span>
</p>
<p class="p2"></p>
<p class="p3">
<!--Image link to '0.jpg' can be here-->
</p>
<p class="p2"></p>
<p class="p2"></p>
<p class="p4">
<span class="s1">U IME CRNE GORE</span>
</p>
<p class="p2"></p>
<p class="p2"></p>
<p class="p2">
<span class="s1"> </span>
</p>
<p class="p2">
<span class="s1">VIŠI SUD U PODGORICI</span><span>, u vijeću sastavljenom od sudije Ane Vuković, kao predsjednika vijeća, sudija Vesne Jovetić i Senke Danilović, kao članova vijeća, uz učešće zapisničara Vinke Rakočević, u krivičnom predmetu protiv optuženih B.R. i B.V., oba iz D., zbog krivičnog djela nasilje u porodici ili u porodičnoj zajednici iz čl.220 stav 4 u vezi stava 2 i 1 Krivičnog zakonika, odlučujući po optužnici VDT-a P., Kt.br.148/11-2 od 07.11.2011 godine, nakon glavnog, javnog pretresa održanog dana 16.09.2013 godine, u prisustvu zastupnika optužbe Olivere Ražnatović, zamjenika VDT-a  P., optuženog B.R., njegovog branioca Z. B., advokata iz P., optuženog B.V., njegovog  branioca  N. M., advokata iz P., nakon tajnog vijećanja i glasanja donio je, a dana 20.09.2013. godine javno objavio    </span>
</p>
<p class="p2"></p>
<p class="p2"></p>
<p class="p4">
<span class="s1">P R E S U D U</span>
</p>
<p class="p2"></p>
<p class="p4">
<span class="s1">I</span>
</p>
<p class="p2"></p>
<p class="p2">
<span class="s1">OPTUŽENI:  </span>
</p>
<p class="p2"></p>
<p class="p2">
<span class="s1">B.R.</span><span>, JMBG..., zv." R.", od oca D. i majke V., rodjene N., rodjen.... godine u L. u Š., sa prebivalištem u S. - K. bb, opština D. i boravištem u P., ul. ..., državljanin C G, završio pravni fakultet, zaposlen, srednjeg imovnog stanja, oženjen, otac jednog maloljetnog djeteta, bio u pritvoru od 11.09.2011. godine od 02,40 h do 11.09.2011.godine do 13,05 h, od 23.09.2011.godine od 06,00 h do 23.09.2011. godine do 19,32 h i od 10.10.2011.godine od 13,15 h do 09.11.2011. godine.</span>
</p>
<p class="p2"></p>
<p class="p4"></p>
<p class="p4"></p>
<p class="p4"></p>
<p class="p4">
<span class="s1">K r i v  j e</span>
</p>
<p class="p2"></p>
<p class="p2"></p>
<p class="p2">
<span class="s1">Zato što je:  </span>
</p>
<p class="p2"></p>
<p class="p2">
<span>Dana 10.09.2011. godine oko 23,00 časa, u mjestu K., Opština D., u blizini svoje porodične kuće, sa umišljajem, svjestan da vrši nasilje prema članu svoje porodice što je i htio, primjenom grubog nasilja narušio tjelesni integritet svog oca-oštećenog B. D., na način što se nakon kraće prepirke koja je nastala izmedju njega i oštećenog B. D., mašio  orudja duguljastog oblika, sredstva podobnog da tijelo teško povrijedi i zdravlje teško naruši i oštećenom B. D. i zadao udarac u predjelu glave, uslijed čega je kod oštećenog nastupila teška tjelesna povreda u vidu rane prskotine u lijevom gornjem središnjem tjemenom predjelu sa posljedičnim krvnim podlivom tkiva poglavine pripadajućeg predjela, nagnječenjem tkiva velikog mozga i krvnom prožetošću lijeve polutine mozga, u odnosu na koju posledicu je optuženi postupao iz nehata, od koje povrede je uslijed oštećenja po život važnih mozdanih centara kod oštećenog B. D. nastupila smrt dana 23.09.2011. godine. </span>
</p>
<p class="p2"></p>
<p class="p2">
<span class="s1"> -čime je izvršio krivično djelo – nasilje u porodici ili u porodičnoj zajednici iz člana 220 stav 4 u vezi stava 2 i 1 Krivičnog zakonika,  </span>
</p>
<p class="p2"></p>
<p class="p2"></p>
<p class="p2">
<span>pa ga sud, primjenom citirane zakonske odredbe, te čl. 2, 4, 5, 15, 32, 36, 42, 45, 46 i 51 Krivičnog zakonika, te čl.229 i 374 Zakonika o krivičnom postupku,   </span>
</p>
<p class="p2"></p>
<p class="p2"></p>
<p class="p4">
<span class="s1">O S U Đ U J E</span>
</p>
<p class="p2"></p>
<p class="p2"></p>
<p class="p2">
<span class="s1">Na kaznu zatvora u trajanju od 1 (jedne) godine i 6 (šest) mjeseci, </span><span>u koju kaznu se uračunava vrijeme provedeno u pritvoru – od  11.09.2011. godine od 02,40 h do 11.09.2011. godine do 13,05 h, od 23.09.2011. godine od 06,00 h do 23.09.2011. godine do 19,32 h i od 10.10.2011. godine od 13,15 h do 09.11.2011. godine. </span>
</p>
<p class="p2"></p>
<p class="p2">
<span>Dužan je optuženi, na ime troškova krivičnog postupka – paušala uplatiti ovom Sudu, iznos od 771,00 €, u roku od 15 dana po pravosnažnosti presude. </span>
</p>
<p class="p2"></p>
<p class="p2"></p>
<p class="p2"></p>
<p class="p2">
<span class="s1">                                                                          </span>
</p>
<p class="p2"></p>
<p class="p2"></p>
<p class="p4"></p>
<p class="p4">
<span class="s1">II</span>
</p>
<p class="p4"></p>
<p class="p4"></p>
<p class="p2"></p>
<p class="p2">
<span class="s1">OPTUŽENI:</span>
</p>
<p class="p2"></p>
<p class="p2">
<span class="s1">B.V., </span><span>JMBG..., zv. "B.", od oca D. i majke V., rodjene N., rodjenog....godine u P., sa prebivalištem u S. - K. bb, opština D., državljanin C G, završio srednju saobraćajnu školu, zaposlen, neoženjen, srednjeg imovnog stanja, neosudjivan, bio u pritvoru od 23.09.2011. godine od 16,45 h do 23.09.2011.godine do 21,05h</span><span class="s1">  </span><span>i od 10.10.2011. godine do 09.11.2011. godine</span><span class="s1">)</span>
</p>
<p class="p2"></p>
<p class="p2">
<span>Na osnovu čl.373 tačka 2 Zakonika o krivičnom postupku  </span>
</p>
<p class="p2"></p>
<p class="p2"></p>
<p class="p4">
<span class="s1">O S L O B A Đ A  S E  O D  O P T U Ž B E</span>
</p>
<p class="p2"></p>
<p class="p2">
<span class="s1">Da  je:  </span>
</p>
<p class="p2"></p>
<p class="p2">
<span>Dana 10.09.2011.godine oko 23,00 časa, u mjestu K, Opština D., u blizini svoje porodične kuće, sa umišljajem, svjestan da vrši nasilje prema članu svoje porodice što je i htio, primjenom grubog nasilja,  narušio tjelesni integritet svoga brata B.R., na način što se nakon kraće prepirke, koja je nastala izmedju B.R. i njegovog oca B. D., potukao sa B.R., udarajući ga pesnicama, </span>
</p>
<p class="p2"></p>
<p class="p2">
<span class="s1">-čime bi izvršio krivično djelo – nasilje u porodici ili u porodičnoj zajednici iz člana 220 stav 1 Krivičnog zakonika</span><span>. </span>
</p>
<p class="p2"></p>
<p class="p2">
<span>Troškovi krivičnog postupka u iznosu od 700,00 € padaju na teret posebnog razdjela  budžeta za  rad suda.</span>
</p>
<p class="p2">
<span class="s1"> </span>
</p>
<p class="p2"></p>
<p class="p2">
<span>                                                       </span><span class="s1">O b r a z l o ž e nj e</span>
</p>
<p class="p2"></p>
<p class="p2"></p>
<p class="p2">
<span>Optužnicom Višeg drzavnog tužioca u Podgorici Kt.br. 148/11-2 od 07.11.2011. godine, stavljeno je na teret optuženima B.R. i B.V. da su izvršili krivično djelo nasilje u porodici ili u porodičnoj zajednici iz čl.220 stav 4 u vezi stava 2 i 1 Krivičnog zakonika. </span>
</p>
<p class="p2"></p>
<p class="p2">
<span>Zastupnik optužbe je u završnoj riječi na ranijem, glavnom pretresu  izmijenio činjenični opis dispozitiva na način kao u stavu I izreke presude, dodajući pored navedenog i riječi da su optuženi primjenom  grubog nasilja narušili tjelesni integritet, i to okrivljeni B.R. i B.V.,  koji su rodjena braća, jedan  drugog, na način što su se potukli udarajući se medjusobno pesnicama, te u odnosu na optuzenog  B.V. izmjenio i pravnu kvalifikaciju, stavljajući mu na teret da je izvršio krivično djelo nasilje u porodici ili u porodičnoj zajednici iz člana 220 stav 1 Krivičnog zakonika. Zastupnik optužbe je ostao pri ovako izmijenjoj optuznici,  navodeći da su se u radnjama optuženih stekla sva zakonska obiljezja bića krivičnih djela stavljenih im na teret i predložio da ih sud oglasi krivim i osudi po zakonu. </span>
</p>
<p class="p2"></p>
<p class="p2">
<span class="s1">Optuzeni B.R. je u odbrani datoj pred zamjenikom Osnovnog državnog tužioca </span><span>naveo</span><span class="s1"> </span><span>da je dana 10.09.2011. godine bio u svojoj kući koja se nalazi u K., pojašnjavajući da  je kuća zajednička i da u njoj pored njegove porodice u posebnim djelovima  žive njegovi roditelji i brat V., kao i stric sa svojom porodicom. Kritične večeri, pozvao je brata V. da dodje kod njega kući, da bi u dogovoru riješili probleme koje su već izvjesno vrijeme imali oko imovine. Istakao je da se sa V. posjećivao  ali ne i sa svojim ocem sa kojim, osim što su jedan drugog u prolazu pitali za zdravlje, nije pričao upravo zbog podjele imovine. Razgovor sa V., tekao je bez svadje i rasprave a  završio se tako što je V. rekao da sačekaju još malo pa će vidjeti šta će i kako će. Nakon 15 minuta od V. dolaska, u kuću je ušla njegova supruga B. i rekla V. da ga otac zove da izadje, da mu nešto kaže. Zajedno sa V. odmah  je izašao ispred ulaznih vrata kuće, kada je vidio svog oca B. D., koji je stajao u svom dijelu kuće, sa umutrašnje strane ulaznih vrata i govorio nešto što  nije razumio. Upitao je oca ''što reče'' našto mu je otac odgovaorio ''ništa, ništa''. V. se tada okrenuo prema njemu  i pitao ga ''oćeš li to da mi biješ oca'', a zatim mu  zadao dva udarca pesnicama u predjelu lica, i to desnom rukom u predjelu lijeve strane, a lijevom rukom u predjelu desne strane donje vilice, od kojih udaraca je  počeo da se kreće natraške, a zatim  poklekao, dok je V. nastavio i dalje  da se kreće u njegovom pravcu, zamahujući rukama da ga udari. Od navedenih udaraca kasnije mu se stvorio otok na licu. Nastavljajući i dalje da se kreće unazad, vidio je oca D.kako je ispred svog dijela kuće uzeo štap dužine 1m,  debljine dva-tri prsta, sa kojim je zamahivao u namjeri da ga udari, u čemu nije  odmah uspio jer se V. nalazio izmedju njega i oca. Medjutim,  otac je stalno prelazeći sa lijeve na desnu stranu, tražio pogodan polozaj da ga udari štapom, a da pritom ne udari V. Krećući se i dalje unazad uspio je da se udalji do neosvijetljenog dijela koji je  udaljen od  kuće nekih 70-80 m, a od od štale oko 20-30m. Za svo to vrijeme držeći bokserski gard, V. mu je upućivao udarce, od kojih je većinu uspio da izbjegne, ali  ga je ipak udario 15 puta i više. Njegova žena B. i majka V.,  pokušavale su da ih razdvoje  tako što je B. ''čupala'' njega, a majka pokušavala da odvoji V.U jednom trenutku, primjetio je u V. ruci štap sa kojim mu je zadavao udarce po rukama i tijelu, tako da se štap  polomio o njegovu lijevu ruku, od čega  ima povrede na spoljašnjoj strani podlaktice. Naveo je  da za svo vrijeme trajanja sukoba izmedju njega i V.,  nije obraćao paznju gdje se nalazio i što je radio njihov otac, tako da nije primijetio da ga otac udara. Posebno je istakao, da za svo vrijeme trajanja dogadjaja nije imao bilo kakav drveni predmet ni kolac u ruci, niti  je svjesno ili na drugi način zadao udarac ocu, kao ni bratu V., mada ne isključuje mogućnost da se štap kojim je V. udarao njega odbio ili skliznuo sa njegove ruke i udario oca. Čitav dogadjaj trajao je oko 5 minuta a kada je  uspio  da odgurne V. od sebe,   pobjegao je u pravcu svoje kuće, odakle je uzeo lovačku pušku, izašao ispred kuće i iz straha za svoju bezbijednost ispalio jedan metak. Dok je ispaljivao metak ni ispred kuće niti u daljini  nije bilo nikoga, osim supruge  B., koju je u jednom momentu primjetio pored sebe. Unio je pušku u jednu od soba u kući i pored nje stavio dva projektila koja su mu prethodno ispala sa mjesta gdje ih je inače držao. Nakon toga  sjeo je ispred kuće gdje su došle komšije i to prvi Ž. R., a nešto kasnije i K.M., koji je dovezao V. Tu su bili  i stric B. N., strina B. R. i brat od strica B. P. a zatim je došla i policija. Od trenutka kada je pobjegao od V.  pa sve do trenutka dolaska policije  nije vidio svog oca D., niti je znao što se sa njim desilo. Istakao je da mu je žao i da je potrešen što se otac nalazi u bolnici, zbog povreda koje je zadobio u ovoj svadji. </span><span class="s1">Prilikom saslušanja pred zamjenikom Višeg drzavnog tuzioca </span><span>u vezi okolnosti razgovora sa V. u kući i njihovog izlaska iz kuće, kada mu je V. zadao dva udarca u predjelu lijeve i desne strane donje vilice, u bitnom je</span><span class="s1"> </span><span>ponovio navode svoje ranije odbrane pred Osnovnim drzavnim tuziocem,  dodajući  da je dok je ispred kuće krećući se nekih 20-30 m, gurao V. od sebe,  rekao V. da ne želi da se bije jer je mladji od njega. Dodao je i da je tu gdje se sve dešavalo  bilo osvjetljeno  te da su ih B. i majka razdvajale. V. je stalno zamahivao šakama a otac štapom prema njemu, dok je on pokušavao  da se odbrani, tako što se odgurujući V. kretao unazad nekih 60-70 m. Kako je bio skoncentrisan na V., nije obraćao pažnju na oca ali je po štapu mogao da zaključi da je i otac tu negdje jer ga je sa štapom udarao sa svih strana. Ni V. ni otac nijesu odustajali, u jednom trenutku primjetio je oca da ide put njega sa vilama, mada  ne zna da li mu se to učinjelo od straha, ili što zbog  mraka nije mogao dobro da vidi, ali zna da je tada odgurnuo V. i pobjegao. Odgovarajući na pitanja, naveo je da u navedenoj porodičnoj kući živi od rodjenja, s tim što je od desete godine živio sa pokojnim stricem u njegovom djelu predmetne kuće gdje je ostao i nakon stričeve smrti, a takodje i nakon što se oženio, u istoj kući živi sa suprugom i djetetom, stim što je  povremeno  koristio i stričev  stan u P. Dalje je naveo da su i ranije kao i u poslednjih godinu dana njegovi odnosi sa bratom V. bili dobri, dok je sa majkom i ocem  bio u srednjim odnosima,  što je po njegovom shvatanju takodje u dobrim odnosima. Naveo je da mu nije jasno zašto mu  je V. rekao ''hoćeš li da mi biješ oca''  jer on ocu ništa nije rekao, niti je imao razloga za to. Pojasnio je da ga je dok su se nalazili u osvijetljenom dijelu dvorišta, brat udarao samo rukama a otac zamahivao štapom put njega ali ne zna da li ga je otac i udarao, mada misli da jeste  jer su ga kasnije boljele ruke. Dok su bili u zamračenom dijelu nije vidio da li je V. imao što u rukama, ali je vidio da štap udara, ne zna sa koje strane. Pretpostavlja da je otac tada bio tu, ne zna da li ga je otac i udarao,  ali palica je „radila“. Ističući da se samo branio, naveo je da se ne sjeća kako je otac povrijedjen,  ne zna  da li je V. preuzeo štap koji se odbijao sa lijeve na desnu i sa desne na lijevu stranu, niti zna ko je držao štap koji se prelomio, što pretpostavlja jer je  imao ogrebotine po rukama. Pretpostavlja i da je otac štap uzeo ispred ulaznih vrata svoje kuće, gdje ga je stalno držao jer se pomoću štapa kretao. Istakao je da za svo vrijeme sukoba nije imao nikakav štap ni kolac u rukama, već je svo vrijeme V. odguravao rukama od sebe, a samo po mahanju štapa je mogao da zaključi da je otac tu, ali ga nije vidio. Dalje je naveo da su krećući se po livadi došli do  medje u blizini kruške ali ne i do štale, pojašnjavajući da se oko livade  nalaze drače, velike medje tj. da je predio gdje se nalazi štala  krševit, što je na oko 65-70m sa desne strane, gledano iz njegovog dijela kuće. Nakon što je  odgurnuo V. i ušao u kuću, uzeo je pušku i ispalio jedan metak u vis, jer se prepao. Nakon toga pušku je vratio u kuću i sjeo ispred kuće sa komšijom  R. Ž., stricem N. i strinom R., dok su otac i brat pobjegli i to otac na jednu a brat na drugu stranu. Pojasnio je da se kritične večeri tokom razgovora sa V. nije svadjao, normalno su pričali tako što je  iznosio neke predloge, a V.  govorio ''vidjećemo, dogovorićemo se''. Dodao je da je nakon kritičnog dogadjaja, da bi se situacija smirila, prešao da živi u P. </span><span class="s1">U odbranama  datim na glavnim pretresima, </span><span>istakao je da nije kriv za krivično djelo koje mu se stavlja na teret i da nije povrijedio svog oca.</span><span class="s1"> </span><span>Ponovio je  u bitnom navode odbrane date pred Višim tužiocem, pojašnjavajući da ga je V. udario dva puta rukom, ne zna da li otvorenom ili stisnutom pesnicom. Odgovarajući na pitanja naveo je da je pokušavao da se odbrani dok su bili u neosvijetljenom dijelu dvorišta,  dodajući da je moguće, mada nije siguran, da ga je tada  brat zakačio ponekad rukom. Krećući se unazad odbijao je i  nasrtaje oca koji je prema njemu zamahivao štapom. Naveo je da ga je otac nekoliko puta udario štapom, dozvoljavajući mogućnost da se tada štap polomio, u što nije baš siguran. Istakao je da su on i njegova supruga  B.  prije kritičnog dogadjaja bili u dobrim odnosima sa bratom i ocem, posjećivali su oca u bolnici gdje je  ležao zbog operacije  srca. Dalje je naveo da je mislio da će sa V. postići  dogovor oko podjele imovine i saopštiti ga ocu kako bi ga poštedjeli zbog bolesti. Ipak  nijesu se dogovorili, ne zbog toga što nijesu uspijeli da se sporazumiju, već što su to ostavili za drugi dan. Istakao je da u njihovoj porodici nikada nije bilo svadje te da ni otac, brat, kao ni on nijesu konfliktne ličnosti. Jedino njegovo objašnjenje, zašto je V.  reagovao rekavši „hoćeš li da mi biješ oca”, je to što je kada se se  nagao prema ocu koji je stajao na 6-7 m od njega, da ga  pita “šta to reče”, V. to shvatio kao da hoće da bije oca. Naveo je da svo vrijeme trajanja sukoba otac, brat i on nijesu ništa razgovarali, osim što je on bratu ponavljao da neće da se bije sa njim, jer je mladji, dodajući da nije vidio da je otac padao i posrtao, niti da je V. udarao oca, tako da ne zna kako je otac povrijedjen. Kada je pobjegao kući, brat i otac su ostali u neosvijetljenom dijelu udaljenom oko 60-70 m od kuće a nakon što je došao kući, oca više nije vidio, dok je V. nešto  kasnije došao ispred kuće, ali nijesu ništa razgovarali. Kasnije je došla policija, koju  ne zna ko je pozvao,  a tek kada su ga odveli, saznao je da mu je otac povrijedjen. Dok je bio u pritvoru,  majka mu je rekla  da je oca u bolnicu odvezao komšija. Sjutradan oko 12-13 h , policija ga je odvela u Službu Hitne pomoći, gdje su ga pregledali i konstatovali da ima povrede u predjelu ruke i glave. Naveo je  da je posjećivao oca u bolnici, ali nijesu razgovarali, jer otac nije mogao da priča. Kasnije mu je komšija S. F.  ispričao da je otac došao kod njega, rekao mu da je pao i zamolio ga da ga odveze u bolnicu ali ne zna zbog čega otac  nije zamolio njega i V. da ga odvedu u bolnicu već je pošao kod S. Pojasnio je i da je nakon kritične situacije sjedio  ispred kuće kada je došao komšija R. Ž., koji ga je pitao “šta to bi”, na što mu je odgovorio “evo ne znam šta se desilo”, jer je sve ovo za njega  bio šok. Takodje je naveo  da u domaćinstvu  od alata imaju lopate, vile, motiku. Objašnjavajući razlike prilikom saslušanja tokom postupka, optuženi je naveo da je istinita njegova odbrana na glavnom pretresu i prilikom saslušanja pred Višim Državnim tužiocem, ističući da je prilikom saslušanja pred Osnovnim državnim tužiocem bio u šoku zbog čega je rekao neistinu, da ga je V. kritičnom prilikom udario ukupno 15 i više puta kao i da je sa ocem bio u svadji zbog podjele imovine.Istakao je da nije bio u svadji ni sa ocem niti sa bratom V., te da je otac u namjeri da razdvoji njega i brata jer su se pogurali, nasrnuo na njega i udarao ga štapom.</span>
</p>
<p class="p2"></p>
<p class="p2">
<span>U završnoj riječi, prihvatajući u cijelosti završnu riječ svog branioca, ostao je pri navodima iznijete odbrane, dodajući da nikada  ne bi udario svog oca, a kamoli nešto drugo uradio, te da je tokom bolesti kao i cijeog života, ocu  pružao ruku pomoći, što je otac sve i zaslužio, jer je puno uložio u njega.</span>
</p>
<p class="p2">
<span> </span>
</p>
<p class="p2">
<span class="s1">Branilac optuženog B.R.</span><span> je u završnoj riječi predložio da sud njegovog branjenika oslobodi od optužbe jer nije dokazano da je izvršio krivično djelo stavljeno mu na teret, ističući da  optuženi nije imao ni motiv ni razlog da to učini. Iako nije sporno da je kritićne večeri došlo do verbalnog sukoba izmedju njegovog branjenika, oštećenog i optuženog  V., te  da je moguće da je u mraku neko od optuženih udario D. slučajno, ali ne u namjeri da ga liši života, sporno je odakle tužiocu saznanje da je B.R. u kritičnom dogadjaju, drvenim štapom, koji nije pronadjen na licu mjesta, nanio svom ocu povrede, od kojih je oštećeni kasnije preminuo.</span>
</p>
<p class="p2"></p>
<p class="p2">
<span class="s1">Optuženi B.V. je u odbrani datoj pred zamjenikom Višeg državnog tužioca </span><span>naveo da ga je dana 10.09.2011. godine,  oko 23,00 h kada se vratio sa posla, brat R. pozvao telefonom da dodje kod njega kući da razgovaraju. Kratko su razgovarali kada ga je otac D. zvao da izadje, da se on i R. ne bi svadjali. Nakon što su on i R.  iz kuće  izašli zajedno, na livadi je došlo do njihovog medjusobnog koškanja. Svo vrijeme pokušavao je da smiri situaciju, plašeći se da brat ne nasrne na oca D., tako što je R., iako nije fizički nasrtao na oca,  više puta odgurnuo rukama, što je radio iz straha da R. ne naudi ocu. Dok su bili na livadi otac je u ruci imao drveni štap, dužine  oko 70 cm koji mu je inače služio za kretanje zbog problema sa kičmom. Vidio je kada je otac zamahnuo tim štapom i dva puta udario R., ali ne zna u koji dio tijela. Nakon toga su se razdvojili, pošao je na obližnju livadu da se smiri i nije vidio kuda su otišli brat i otac.Istakao je da se ne može sjetiti svih detalja predmetnog dogadjaja jer se nalazi u posebnom psihičkom stanju. Odgovarajući na pitanja, naveo je da se kritični dogadjaj dogodio ispred  porodične kuće u kojoj žive njegov brat R.  sa porodicom, stric sa svojom porodicom i on sa ocem i majkom, te da svi imaju zasebne ulaze. Dalje je naveo da je sa bratom u odličnim odnosima, kako prije tako i nakon dogadjaja, te da su i njihovi roditelji sa R. bili u korektnim odnosima,  posjećivali su se, pogotovo nakon što je R. dobio sina. Pojasnio je da je razgovor sa R. oko podjele zajedničke imovine, iako nijesu precizirali podjelu, protekao bez ikakvog spora. Nakon što ga je otac zvao, izašao je zajedno sa bratom ispred kuće, otac se tada nalazio ispred vrata njihovog dijela kuće ali se ne sjeća  da li je u rukama imao štap. Tada je i došlo samo do koškanja jer je R. povisio ton na oca, dok je on pokušavao da ih razdvoji, da se situacija ne bi komplikovala. Ne zna da li su tada nešto razgovarali, ali pretpostavlja da su se prema livadi uputili zbog ljutnje,  medjutim u tom momentu izmedju njih trojice nikakvog fizičkog sukoba nije bilo, niti su on i R. imali u rukama bilo kakvo sredstvo. Istakao je da on ocu sigurno nije nanio povrede od kojih je preminuo ali ne zna kako je otac  povrjedjen. Pojasnio je da su ulazna vrata posebnih stanova kuće udaljena oko 3-4 m jedna od drugih, dok je mjesto na livadi gdje je bio sukob  udaljeno od kuće oko 50-100m, a od štale 150m. Dok su išli od kuće prema livadi, on je samo gurao brata, da bi ga odbio od oca, iako R. oca nije fizički napadao,  ne sjeća se da je iko padao i imao vidljive povrede, jer je bio mrak. Posjećivao je oca sa majkom i sestrama dok je bio na liječenju u Kliničkom centru CG onoliko koliko su mu obaveze dozvoljavale, ali ne zna da li ga je i R. posjećivao. Dodao je da mu sve ovo teško pada, jer je najmladje dijete u porodici i da bi želio da prima saučešće i prisustvuje sahrani oca. </span><span class="s1">U odbrani datoj na glavnim pretresima, </span><span>u bitnom je ponovio navode  ranije odbrane, dodajući da ga nije interesovala podjela imovine, jer ta priča nije potekla od roditelja, koji nijesu željeli podjelu. Pojasnio je da se R. sa ispruženom glavom, ljutitim i povišenim tonom obratio ocu zbog čega ga je i pitao “hoćeš li da mi biješ oca“. Kada su bili udaljeni od kuće u onom neosvijetljenom dijelu, R. ga je toliko jako odgurnuo laktom da se zateturao par koraka, skoro da je pao. Tada mu je otac povikao da bježi i zove policiju, nakon čega je  R. otrčao kući, a on je pošao kod komšije M. K., čija je kuća udaljena oko 300-400m od njihove. Kada se vratio kući policija je već bila došla, tada mu je majka rekla da ide da traži oca.  Kako oca nije našao u dijelu oko štale i u štali, vratio se kući i o navedenom obavijestio majku. Tek  prilikom saslušanja u policiji saznao je da je otac odvezen u bolnicu gdje ga je sjutradan sa majkom i sestrom posjetio. Istakao je da je kao najmladje dijete  bio očev ljubimac, otac ga je najviše volio jer je poštovao njega i majku, bio im je jako privržen, pomagao im oko kućnih poslova, nakon operacije srca izvodio je oca u jutarnju šetnju, masirao ga i presvlačio. Kada je počeo da radi, otac mu je rekao da svoju platu štedi i kupi sebi što želi, a da će ga on i majka izdržavati. Istakao je da  je  imao najbolje roditelje, te da  mu je očeva smrt jako teško pala, izgubio je veliki oslonac u životu jer mu otac bio veliki dobrotvor. Objašnjavajući razlike u kazivanjima na glavnom pretresu i prilikom ranijeg saslušanja, naveo je da prilikom saslušanja pred Višim državnim tužiocem nije mogao da se skoncentriše, bio je potrešen jer u njegovoj porodici nikada nije bilo svadje, poštovao je i roditelje i sestre, pa iz tog razloga nije mogao da se sjeti svih pojedinosti, kao ni okolnosti da je na očevu inicijativu, iz kuće komšije K. pozvao policiju. Odgovarajući na pitanja naveo je, da je sa sestrama i majkom  posjećivao oca u bolnici gdje je ranije operacisan zbog problema sa  srcem, a da li je to činio i R., nije mu poznato jer nijesu išali zajedno, zna samo da je R. sa njim dao krv za oca. Nakon kritičnog dogadjaja takodje je posjećivao oca u bolnici ali  nijesu razgovarali jer otac nije mogao da priča. Naveo je da je komšija S. F.  odvezao oca u bolnicu. Pojasnio je da su se za svo vrijeme kritičnog  dogadjaja on i R. samo gurali, nijesu se udarali, dodajući da nikada ranije nijesu  imali bilo kakav konflikt, te da u porodici čak niko nije ni ton povisio. On i R. su imali zajedničko  auto koje su bez ikakvih problema koristili kad je kome trebalo. Iako ni ranije nikada nije bilo nikakvog konflikta izmedju R. i oca, već su odnosi u porodici bili “ekstra” normalni, zbog očevih zdravstvenih problema i operacije srca,  strahovao je da ne dodje do kontakta izmedju R. i oca. Istakao je da se nikada  nije svadjao sa roditeljima, niti povisio ton, a kamoli da pomisli da ubije oca. Na dan smrti svog oca prvo je bio u bolnicu pa u kapelu i spremao se da prima saučešće kad ga je policija obavijestila da mora poći na saslušanje kod Višeg državnog tužioca, zbog čega u takvom psihičkom stanju nije mogao da se sjeti svih pojedinosti kritičnog dogadjaja. Kada mu je otac rekao da trči da zove policiju, pitao ga je “tata, kako si, jesi li dobro”, a on mu je samo odgovorio “samo ti trči, bježi, bježi, zovi policiju’’. Ni tada nije čuo bilo kakve jauke od oca. Misli da mu je otac iz straha zbog svega što se desilo, rekao da pozove policiju. Pojasnio je da  je tražo oca u štali jer se svadja i drugi dio kritičnog dogadjaja odvijao ispred štale. Za svo vrijeme kritičnog dogadjaja R. nije imao nikakav predmet u rukama, nije udarao ni njega  ni oca, niti je imao bilo kakav motiv za to, tako da se on nije javljao ljekaru jer  nije imao povreda po tijelu. Takodje ni on nije udarao R., samo ga je odgurivao, dok je otac R. udario štapom nekoliko puta. Naveo je da kritične  večeri nije primijetio vile u očevim rukama, niti bilo gdje okolo, ali zna da ih imaju u štali. Takodje  nije vidio ni da je otac padao niti da je došlo do lomljenja štapa. Istakao je da je otac  bio mnogo dobar čovjek i nije bio konfliktna ličnost. </span>
</p>
<p class="p2"></p>
<p class="p2">
<span>U završnoj riječi prihvatajući u cjelosti završnu riječ svog branioca ostao je pri navodima iznijete odbrane. </span>
</p>
<p class="p2"></p>
<p class="p2">
<span class="s1">Branilac optuženog B.V. u završnoj riječi </span><span>je naveo da smatra da se izmijenjena optužnica u odnosu na njegovog branjenika ne može prihvatiti ni sa jednog aspekta, jer poništava rezultat dokaznog postupka i nema pravni osnov, budući da njegov branjenik nije umišljajno vršio nasilje prema članu porodice- svom bratu, obzirom da je njegov jedini umišljaj bio zasnovan na želji da pomogne ocu i da ga zaštiti. Netačna je i tvrdnja optužbe, da su R. i V. jedan drugom „narušavali tjelesni integritet“, tako što su „pesnicama udarali jedan drugog“, jer istina je da V. nije imao povrede, kao i da njegov brat R. nije imao nijednu povredu koja bi mu bila nanijeta na opisani način, a što posredno potvrdjuje i mišljenje vještaka medicinske struke. Predložio je da sud donese  oslobadjajuću presudu jer nije dokazano da je optuženi B.V.</span><span class="s1"> </span><span>počinio krivično djelo stavljeno mu na teret.</span>
</p>
<p class="p2"></p>
<p class="p2">
<span class="s1">Sud je u dokaznom postupku </span><span>saslušao svjedoke B. V., B. B., B. R., na saglasan predlog stranaka pročitani su iskazi svjedoka Ž. R., dat</span><span class="s1"> </span><span>na zapisniku o glavnom pretresu K.br.208/2011  od 08.02.2012.godine, F. S. i K. M., dati na zapisniku o glavnom pretresu K.br.208/2011  od 11.04.2012. godine i svjedoka  D. S., dat na zapisniku o glavnom pretresu K.br.208/2011  od 10.10.2012. godine, van glavnog pretresa saslušan je svjedok   B.N., radi sagledavanja konfiguracije terena sud je izašo na lice mjesta, pročitani su obdukcioni zapisnik Kliničkog centra CG, odjeljenja za sudsku medicinu S.br.131/2011 na ime oštećenog B. D., izvještaj ljekara jedinice za HMP u D.u broj protokola 9281 od 27.09.2011. godine na ime B.R., pročitani su nalaz i mišljenje sudskog vještaka medicinske struke dr M. Š. K.br.208/2011 od 16.05.2012. godine i izjašnjenja vještaka na ranijim glavnim pretresima, a isti vještak je na glavnom pretresu održanom dana 16.09. 2013 godine nakon sagledavanja terena na licu mjesta, dao dopunski nalaz i mišljenje,  pročitani su službena zabilješka UP Ispostava D. sačinjena dana 23.09.2011. godine, u vezi pretrage terena u mjestu..., opština D.,  službena zabilješka UP PJ P. Ekspoziture za krvne delikte Ku.br.78/11- Ispostave D. od 11.09.2011. godine, uvjerenje JZU KC Crne Gore Urgentni centar br. 03/01 od 10.07.2012. godine, izvještaj o vještačenju broj 483/11 Forenzičkog centra D., izvršen je uvid u predmetni štap dostavljen od VDT-a i uvid u fotodokumentaciju UP Ispostava D. boj 18-04-240/11-178 te pročitan izvod iz kaznene evidencije UP Ispostava D. DU 194/11-4218/2 od 19.10.2011. godine za optuženog B.V.</span>
</p>
<p class="p2"></p>
<p class="p2">
<span>Cijeneći navode optužbe i odbrane, te provedene dokaze, kako pojedinačno tako i u njihovoj medjusobnoj povezanosti, Sud je utvrdio da je optuženi B.R. izvršio krivično djelo stavljeno mu na teret izmjenjenom optužnicom, na način, vrijeme i mjesto, kako je to bliže predstavljeno u stavu I izreke presude pa ga je oglasio krivim.  </span>
</p>
<p class="p2"></p>
<p class="p2">
<span class="s1">Saslušana u svojstvu svjedoka, B.V., pred zamjenikom Osnovnog državnog tužioca </span><span>budući da je majka optuženih  B.R.a i V.a, iskoristila je zakonsko pravo i nije željela da svjedoči. </span><span class="s1">U svjedočkom iskazu datom pred zamjenikom Višeg državnog tužioca, </span><span>navela je da je dana 10. septembra 2011. godine oko 21,00-22,00 časova sa svojim suprugom D. i sinom V. sjedjela u dnevnoj sobi u njihovom dijelu kuće. Nakon nekog vremena V. je kao i svako veče pošao kod brata R., koji živi u istoj kući. Nije prošlo dugo vremena kada se ispred kuće začula  vika, nakon čega je njen suprug D. izašao  i ispred ulaznih vrata uzeo štap koji je koristio jer se otežano kretao zbog operacije srca i bolova u kičmi. Nešto kasnije i ona je izašla na vrata kuće i vidjela u osvijetljenom dijelu dvorišta, da se R. i V. medjusobno guraju, a njen suprug D. maše štapom i viče „nemojte se svadjati“. Dok je stajala na vratima vidjela je da je iz R. djela kuće izašla njegova supruga B. koja je plakala i vrištala. U tom guranju i hvatanju za ruke, R. i V. su se povlačili prema neosvijetljenom dijelu dvorišta a kada ih više nije mogla vidjeti, ušla je u kuću. U momentu kada se vraćala u svoj dio kuće, vidjela je da se otvaraju vrata od kuće gdje žive njen djever N. i njegova supruga R. koja je izašla i pita je ‘’šta se to dešava, kakva je to vika’’. Odgovorila joj je da se svadjaju, ne pominjući ko, i ušla u kuću da pozove policiju. U tom trenutku nije znala gdje se nalaze D., R. i V.,jer zbog šoka više nije izlazila iz kuće sve do dolaska policije, kada  je vidjela da R. sjedi ispred vrata svog dijela kuće i čula da mu se policajac obraća riječima  "R., jesi li to ti". Poslije toga ništa više nije čula jer se vratila u kuću, a kada je ponovo izašla nikog nije bilo. Kasnije je policija obavijestila da su D. odvezli u Urgentni blok u P.. Odgovarajući na pitanja, navela je da su odnosi izmedju njenih sinova i supruga bili kakvi se samo poželjeti mogu, kao i da se nikad nijesu svadjali oko imovine, niti oko kola koja su braća zajedno koristila a kako R. ima kompjuter, V. je zbog toga svako veče  išao kod njega. Kritične večeri sva ta svadja, gužva i guranje nijesu trajali više od dvadeset minuta. Dodala je i da je dok je bila u kući čula  jedan pucanj, pretpostavljala je da je pucao R.jer zna da ima lovačku pušku, ali ga nije vidjela. </span><span class="s1">Prilikom saslušanja na glavnim pretresima, </span><span>u bitnom je ponovila navode ranijeg svjedočkog iskaza, pojašnjavajući da su svi živjeli u korektnim odnosima, skromno, bez povišenog tona i problema, a kada se  D. operisao svi su porodično bili ispred operacione sale. Istakla je da je i dan danas ponosna na svoje sinove jer nikad nijednu ružnu riječ nijesu uputili roditeljima, sestrama niti medjusobno jedan drugom. Odgovarajući na pitanja, navela je da je policiju pozvala da ne bi došlo do težeg konflikta, kao i zato što  je bolesna pa nije imao ko da ih razdvaja jer su ostalo sve žene. Istakla je da su se njeni sinovi samo odgurivali rukama ispred kuće, dok je oštećeni stajao sa strane i mahao štapom da bi ih razdvojio. Sa pokojnim suprugom nije razgovarala dok je bio u bolnici jer nije mogao da priča. Saznala je od komšije S. F. da je kritične noći D. sav krvav pozvonio na njegova vrata, a kada ga je S.  pitao ''šta ti je bilo D.’’ odgovorio  mu je ''ništa samo me odvezi do bolnice u D.'', što je  i uradio. Na putu do bolnice S. ga je ponovo pitao šta mu se desilo, na što mu je D. odgovorio da se okliznuo i pao dok je išao prema njegovoj kući. Od šoka, sa R. ništa nije razgovarala kada je došao ispred kuće, a V. je rekla da ide da traži oca pa pošto ga nije našao vratio se posle pet minuta. Pojasnila je da je D. nakon ranije operacije srca bio u bolnici 7-8 dana gdje su ga posjećivali po jedno svakog dana. Po izlasku iz bolnice najviše su se ona i V. brinuli o D., jer su živjeli zajedno, dok im je R. koji je porodičan, zaposlen čovjek, pomagao koliko je mogao. Kako je V. najmladje dijete, otac ga je osobio i rekao mu da platu ostavlja sa strane i štedi jer će ga oni izdržavati. Štap koji je nadjen polomljen, je štap koji je njen pokojni suprug koristio pri kretanju i sa kojim je kritične  večeri  mahao. Nekoliko dana prije kritičnog dogadjaja, R. je pokrenuo pitanje podjele imovine što D. i njoj nije bilo po volji jer iako je D. bio bolestan, mislili su da još nije vrijeme za podjelu imovine. Tim povodom obavljen je samo jedan razgovor, nakon čega  se  R. srijetao  sa ocem ispred kuće i dolazio  kod njih da pita za očevo zdravlje. Pojasnila je i da je kuća komšije S. F.  udaljena od njihove 150 metara, dok je štala  bliža njihovoj nego S. kući, tako da ne zna kako je D. mogao da ode do njega bez štapa. Navela je da je njen pokojni suprug  prije 10-12 godina obolio, zbog čega je postao nervozniji, ali se nije svadjao sa njima već je nervozu pokazivao samo prema sebi, jer nije mogao ni da legne ni  da se kreće. </span>
</p>
<p class="p2"></p>
<p class="p2">
<span class="s1">Saslušana u svojstvu svjedoka pred zamjenikom Osnovnog državnog tužioca B. B.</span><span>, je navela  da se dana 10.09.2011. godine sa svojim suprugom  R. i sinom M. nalazila u j porodičnoj kući u K.. Po pozivu njenog supruga, djever  V. je došao kod njih kući, da bi razgovarali o podjeli imovine. Prisustvola je samo jednom dijelu njihovog razgovora koji je tekao bez ikakve svadje i rasprave. U jednom trenutku njen svekar D. je pozvao V. da izadje iz kuće što je  prenijela V. Kada su R. i V. izašli ispred vrata, svekar je stajao ispred ulaznih vrata njegovog dijela kuće. Tada je počela rasprava izmedju D. i R. u koju se umiješao V. rekavši ''što, da nećeš da mi biješ roditelje '' i zadao R. udarac. Nastalo je guranje izmedju njih dvojice, svekar D. je  drvenim štapom udario R. jednom, ne zna u koji dio tijela. Zajedno sa  svekrvom V.  odmah su  pritrčale da ih razdvajaju, ona je vukla R. na jednu , a svekrva V. i D. na drugu stranu. Kako nijesu mogle da ih razdvoje, vratile su se svaka u svoj dio kuće tako da više nije mogla vidjeti što se dešavalo izmedju njih, ali je čula da se i dalje svadjaju i da su pošli u pravcu štale. Nakon pet minuta za njom je u kuću ušao R., uzeo pušku iako ga je ona sprečavala u tome, izašao napolje i ispalio jedan metak u vazduh. Kasnije nije vidjela svekra D, a komšije koje su veoma brzo došle rekle su joj da je vjerovatno otišao u policiju ili u bolnicu. Istakla je da u njenom prisustvu za svo vrijme sukoba ispred kuće, nije vidjela da je R. udarao ni oca ni brata, već su njih dvojica  fizički nasrtali na R. i to V. pesnicama, a D. štapom, dok ne zna što se dešavalo nakon što je ušla u kuću pa svedo R. dolaska kući. Prilikom saslušanja</span><span class="s1"> pred zamjenikom Višeg državnog tužioca  </span><span>navela je</span><span class="s1"> </span><span>da je kritične večeri oko 22 h na R. poziv kod njih kući došao V. da razgovaraju oko podjele imovine, nakon čega je izašla ispred kuće da ne bi prisusvovala tom razgovoru. Dok je sjedjela ispred kuće čula  je povišen ton u razgovoru izmedju R. i V., nakon čega je V. izašao iz kuće, a za njim i R.. U tom trenutku iz svog dijela kuće izašao je svekar D. pridržavajući se štapom i pitao V. „što je  bilo“, na što mu je V. odgovorio „ništa, ništa, razgovarali smo“. Pojasnila je da pretpostavlja da je svekar začuo buku iz njihove kuće, zbog čega je izašao da pozove V., koji je kako pretpostavlja, morao rano ujutro da ide na posao. Kako R. nije dobro čuo oca, pitao ga je „što si to rekao“ našto mu je D. odgovorio „ništa, ništa“. Nakon toga V. se  obratio  R. riječima „što, što je rekao, oćeš li ti to da se svadjaš sa mojim ocem“ i krenuo put R., kojeg je kako  misli jednom udario, nakon čega su njih dvojica počeli medjusobno da se guraju, dok je svekar izmedju njih dvojice zamahivao štapom, da bi ih kako pretpostavlja razdvojio. Nije vidjela da je svekar udario koga od njih dvojice, ali je primjetila da više zamahuje prema  R. Dalje je pojasnila da se  navedeno  dogadjalo ispred kuće u dijelu koji je bio osvijetljen. U jednom trenutku  pokušala je da odvuče R. ali nije uspijela, zatim je čula plač djeteta, ušla u kuću i više nije izlazila. Nije sigurna da li je njena svekrva V. pokušavala da odvoji V. u isto vrijeme kada i ona R. Odgovarajući na pitanja navela je da je ovo bio prvi put da su R. i V. razgovarali o podjeli imovine i da su se svadjali, jer su bili u najboljim mogućim odnosima kako medjusobno, tako i sa svojim roditeljima i ostalom porodicom. Dalje je navela da su se njih trojica gurajući povlačili prema štali koji prostor je mračan,  nakon čega je ona zbog plača djeteta  ušla u kuću. Za vrijeme njenog prisustva nije primjetila u R. i V. rukama bilo kakav predmet, samo je vidjela da R. povlačeći se u mračni dio odgurava V. od sebe govoreći mu više puta „skloni se od mene neću sa tobom da se svadjam, mladji si od mene“. Kako je tada ušla u kuču, više  ništa nije mogla da vidi jer se prozor od spavaće sobe u koju je ušla kada je začula plač bebe, nalazi se na suprotnu stranu od mjesta dogadjaja. Kada je začula pucanj, otvorila je malo ulazna vrata i vidjela ispred kuće samo svog supruga. Kako joj je beba bila u rukama više nije izlazila, ali je čula vozilo, glasove policije i komšja, nakon čega  je R. ušao u kuću i rekao joj da je za njega i V. došla plicija. Tek sjutradan saznala je od komšija  da je u ovom dogadjaju povrijedjen njen svekar D. Pojasnila je da je ispred kuće  osvijetljen samo prostor od nekih 5-6 metara, te da se na pedesetak metara od kuće, u neosvijetljenom dijelu dvorišta, nalazi štala, ispred koje je krševito, iza se nalazi medja od žbunja i granja do koje vodi uska staza dok je ispred štale  stablo kruške ispod koga je njen svekar često odmarao, stim što je teren od kuće do štale uglavnom ravan. </span><span class="s1">Prilikom saslušanja na glavnim pretresima, </span><span>u bitnom je ponovila navode svjedočkog iskaza datog pred Višim državnim tužiocem</span><span class="s1">, </span><span>pojašnjavajući da za godinu dana koliko je udata, u kući B.a nije primijetila ni čula bilo kakav konflikt ili svadju. Navela je  da je pokojni D. često dolazio kod njih te da su i oni išli kod njega. Odgovarajući na pitanja, navela je da joj nije poznato da je prije kritične večeri R.  razgovarao sa ocem oko podjele imovine, ali pretpostavlja da su on i V. htjeli da   bolesnog oca poštede priče koja je pokrenuta nedelju dana ranije. Dalje je navela da kada je policija odvela njenog muža i djevera, nije vidjela svekra. Nakon kritičnog dogadjaja vidjela je da je R. u šoku i nije uspjela ništa da ga pita jer je ubrzo stigla policija, a nakon 5 minuta i V. pa su ih obojicu odveli. Ona i svekrva nijesu išle do štale, ali je čula kada je svekrva pitala V. gdje je D., nije čula što je V. odgovorio, ali pretpostavlja da je išao da ga traži. Tek sjutradan je od komšija čula, da je komšija S. F. odvezao u bolnicu svekra, koji nije dolazo kući nakon kritičnog dogadjaja. Kao i inače, i kritične večeri svekar je zbog otežanog kretanja koristio štap sa kojim je izašao iz kuće.</span>
</p>
<p class="p2"></p>
<p class="p2">
<span class="s1">Saslušana u svojstvu svjedoka pred zamjenikom Višeg državnog tužioca B. R. </span><span>je navela  da se ne sjeća kojeg datuma i u koliko sati je došlo do kritičnog dogadjaja izmedju njenog djevera D. i djeveričića, zna samo da je bilo kasno i da su ona i njen suprug N. već bili legli. Nakon što je čula graju koja dolazi iz dvorišta, nije odmah izašla već tek nakon što je shvatila da je u pitanju svadja. Izašla je ispred ulaznih vrata kuće i  i pitala  jetrvu V., koja je stojala ispred vrata svog dijela kuće “ što je to, šta se to dešava“ na što joj je V. odgovorila „muka i svadja“. U osvijetljenom dijelu dvorišta vidjela je samo B., kako ulazi u svoj dio kuće, ali je iz mraka, malo dalje od kuće, čula da dolazi svadja i vika, mada ništa nije razumjela jer slabo čuje. Potom se vratila u kuću da se obuče i objasnila suprugu N., koji takodje loše čuje, što se dešava. Prošlo je duže vrijeme dok se obukla i pomogla mužu da se obuče, dodala mu štaku i štap, nakon čega su izašli napolje, gdje je vidjela samo R. koji je ćutao i šetao lijevo-desno ispred svog dijela kuće. U trenutku dok je pomagala suprugu N. da sjedne u fotelju ispred kuće, došla je policija. Odgovarajući na pitanja, navela je da je dok je bila u kući i pomagala suprugu da se obuče, čula je da je pukla puška, tada je ponovo izašla napolje i vidjela samo R., koji joj je na pitanje  „što to puče“ odgovorio da je on pucao u vis, ali joj nije rekao zbog čega. Nakon toga  vratila se u kuću da suprugu doda štap i da mu pomogne da izadje. Navela je da ranije nikada nije primijetila bilo kakvu svadju izmedju D. i njegovih sinova R. i V., već koliko  zna, bili su u mnogo lijepim odnosima. Nije joj poznato da je iko spominjao ili razgovarao o podjeli imovine, mada je ta priča nije interesovala. Istakla je da je njen suprug N., koji je rodjen 1924. godine, bolestan i teško pokretan, tako da rijetko izlazi iz kuće osim po danu i to uz njenu pomoć. Pojasnila je da se po dolasku policije, potrešena zbog svadje i hladnoće, sa suprugom vratila u krevet tako daje tek sjutra dan ujutro od jetrve V. saznala da je njen djever povrijedjen. Opisujući izgled predmetne kuće, navela je da je kuća u obliku slova „P“ ćirilice, sa troje ulaznih vrata od kojih su R. na sredini, D. desno, a njihova lijevo. Kritične večeri iznad svih vrata su bile upaljene sijalice koje osvijetljavaju prostor ispred kuće na oko 10-15 metara. Štala se nalazi sa desne strane, gledajući od D. dijela kuće, prostor od kuće do štale je ravna, blago talasasta livada dok se ispred ulaznih vrata štale, na udaljenosti od 4-5 metara, nalazi veliko stablo kruške. </span><span class="s1">Prilikom saslušanja na glavnim pretresima, </span><span>svjedokinja je ponovila navode svjedočkog iskaza datog pred Višim državnim tužiocem. Odgovarajući na pitanja, navela je da su odnosi u D. porodici bili izvanredni i da nikada nije čula za neki nesporazum medju njima, dodajući da su R. i V. izuzetno dobri momci, što je  ne samo njeno, već i mišljenje cijele okoline, tako da je šokirala i iznenadila ova svadja. Takodje, i ona i njen muž su u odličnim odnosima sa D. porodicom. Dalje je navela da kritične noći D. nije vidjela te da iako joj to niko nije rekao, kao i svi ostali, pretpostavlja da je D. koji je operisan od srca i išao na štap, pao na putu od štale do kuće komšije S. F., koji ga  je, kako je ujutro čula, odvezao u bolnicu. Nakon  kritičnog dogadjaja  nije vidjela S., koji je ranije jer je stolar, često  dolazio i kod D. i kod njih kući.</span>
</p>
<p class="p2"></p>
<p class="p2">
<span class="s1">Saslušan u svojstvu svjedoka Ž. R. </span><span>je </span><span class="s1">pred zamjenikom Višeg državnog tužioca </span><span>naveo da živi u komšiluku porodice pokojnog  B. D., i to na udaljenosti od 30 m ali su ulazna vrata i terasa njegove kuće okrenuta na suprotnu stranu tako da ne može vidjeti kuću B. Kritične večeri po dolasku  iz grada, dok je parkirao kola, vidio je upaljena svijetla kod  B. što ga je navelo da podje do njihove kuće, gdje je došao pet minuta prije dolaska policije. Odmah je primjetio  da su R. i njegova supruga B. uzbudjeni, a kada ih je pitao što im je, nijesu mu odgovorili. Policija je ubrzo došla i odvela  R. i V. U tom trenutku  nije znao što se desilo, već je tek sjutradan čuo da su B. imali porodičnu svadju, što ga je začudilo, jer ih poznaje kao dobru i mirnu porodicu. Nakon kritičnog dogadjaja vidjao je R. i V. zajedno dok im je otac bio u bolnici a i nakon smrti oštećenog primijetio je da su optuženi u dobrim odnosima, s tim što je V. nastavio da živi u selu K., dok se  R. preselio u P.. Istakao je da o samom dogadjaju ne zna ništa,  ništa nije vidio jer  nije bio prisutan, niti je čuo da iko išta priča o kritičnom dogadjaju. </span><span class="s1">Prilikom saslušanja na ranijem glavnom pretresu </span><span>ponovio je navode ranijeg iskaza. Odgovarajući na pitanja naveo je da je kritične večeri primijetio nervozu kod R. i njegove supruge B, ali na njegovo pitanje "što je bilo, što se desilo", R. nije uspio da mu odgovori, jer je stigla policija. Dalje je naveo da se kuća komšije S. F. nalazi u suprotnom smjeru od njegove kuće, na oko 300 metara ispod štale B., opisujući da je teren izmedju S. kuće i štale B.  teško prolazan, kamenit, nema puta, možda neka stazica, tako da mu nije poznato  da tuda uopšte iko prolazi. Istakao je da je sa komšijama B.  u dobrim odnosima, dodajući da i za R. i V. može reći da su dobri momci, kao i da je D.  bio dobar komšija, mada je po prirodi bio nervozan čovjek, pravičan i brz na riječima, nije se libio da kaže ono što misli. Dodao je  da nije čuo  niti mu je poznato da je bilo svadja u kući B., ističući da je  često odsutan od kuće, jer je po zanimanju vozač.</span>
</p>
<p class="p2"></p>
<p class="p2">
<span class="s1">Saslušan u svojstvu svjedoka na ranijem glavnom pretresu S. F. </span><span>je naveo</span><span class="s1"> </span><span>da je kritične večeri bio u radionici, koja se nalazi u sklopu njegove kuce, kada je izmedju 22-23 časa kod njega, vidno povrijedjen u predjelu glave, došao B.D.,  kojem se krv slivala niz lice. Pitao je D. da li hoće da pozove nekog od njegovih ukućana, na što mu je odgovorio '' Ne, vozi me u MUP''a  zatim ga  je upitao što mu je bilo, na što mu je D. odgovorio da je pao i da ga vozi u Hitnu.  Pitao ga je i da li mu je teško, da li je  gubio svijest, na što mu je D. potvrdno odgovorio. Odmah su sjeli u kola i pošli u  D.. Po dolasku, D. je zahtijevao  da ga vozi u MUP, što ga je začudilo sobzirom da je bio povrijedjen i da je prethodno tražio da ga vozi u Hitnu. Medjutim, D. mu je ponovio da ga odveze u MUP, a na njegovo insistiranje da mu kaže zbog čega, nije htio da mu odgovori. Kada su bili ispred zgrade MUP-a,  sreli su policijskog inspektora koji mu je rekao da  D. odveze u Hitnu, gdje će doći neko od policije, što je  i učinio tako da nijesu ulazili u zgradu policije. Nakon desetak minuta isti inspektor je došao u Hitnu,  ušao kod doktora koji je u tom trenutku previjao D. Nakon što mu je inspektor rekao da mu više nije potreban, ostavio je svoje lične podatke i otišao kući. Inspektor mu je tada rekao da će oni odvesti D. u bolnicu. Odgovarajući na pitanja, naveo je da je teren izmedju štale B., koja se nalazi na 60 m od njegove kuće, od žbunja i šiblja, i da nema nikakvog puta. Naveo je da je pet dana prije kritičnog dogadjaja išao  da posjeti D. koji je nakon operacije srca izašao iz bolnice,  zatekao ga  je u dosta lošem stanju, ležao je i nije se kretao. Kritične večeri bio je u šoku pa nije primijetio da je D. došao kod njega sa štapom niti da je imao neko drugo pomagalo. Inspektor kojeg su sreli kada su došli ispred zgrade MUP-a nije obavljao razgovor sa njima. Kada je vidio D. povrijedjenog, bio je zbunjen i šokiran, a i oštećeni je bio zbunjen, vjerovatno zbog povreda.Po njegovom zaključku, oštećenom je bilo teško, nije bio skoncentrisan jer mu je prvo rekao da ga vodi u Hitnu, a ne u MUP.Istakao je da je sa porodicom B.  već sedam godina  u korektnim komšijskim odnosima i to kako sa D. tako i sa njegovim sinovima. Iako nijesu bili u bliskim odnosima, uzajamno su se posjećivali za vrijeme slava i važnijih dogadjaja. Kako je bio šokiran kada je ugledao D., nije ga  pitao odakle on u to doba u takvom stanju kod njega. Na putu do D. nijesu razgovarali, osim što je D. nekoliko puta pitao da li mu je teško. Nikada nije vidio ili čuo bilo kakvu svadju u porodici B., niti zna nešto o njihovim medjusobnim odnosima u porodici. Pojasnio je da se nalazio u radionici kada je oštećeni došao kod njega, tako da nije vidio iz kojeg pravca je došao, dodajući da mu je oštećeni kada je rekao da je pao, rekao i da je sišao odozgo, pojašnjavajući da se kuća B. nalazi iznad njegove kuće. Osim visoko na čelu, u kojem predjelu se oštećeni držao rukom jer je krvario, nije primijetio bilo kakve druge povrede na oštećenom. Misli da je oštećeni imao na sebi gornji dio neboplave pidžame, nije obraćao pažnju pa ne zna kako se oštećeni kretao. Prije dolaska oštećenog dugo je radio u stolarskoj radionici sa električnim mašinama, tako da nije čuo buku spolja, a takodje ni svadju ili pucanj. Nakon što je odvezao oštećenog u Hitnu kao i narednih dana, nije imao kontakta sa familijom B., sa kojima zbog sopstvenih obaveza nije stigao da  kontaktira, mada se nešto kasnije  par puta vidio sa optuženima. Da je oštećeni preminuo saznao je iz novina, o čemu sa porodicom B. nije razgovarao. Nije mu poznato odakle B. znaju da je on oštećenog povezao u bolnicu, moguće da su navedeno saznali od radnika Službe Hitne pomoći. Dodao je da je nakon izvjesnog vremena od kritičnog dogadjaja sreo  R., takodje ga je i supruga obavjestila da je kod njih kući, dok je on bio odsutan, dolazila V. B., da se zahvali što  je oštećenog odvezao u blnicu. </span>
</p>
<p class="p2"></p>
<p class="p2">
<span class="s1">Saslušan u svojstvu svjedoka, na ranijem glavnom pretresu, M. K.</span><span> je naveo da je jedne večeri, dok je bilo još toplo vrijeme, optuženi B.V.  došao kod njega kući i pitao ga da li može da pozove policiju, što mu je  dozvolio. Pitao je V. zašto poziva policiju na što mu je odgovorio ''vidjećeš, čućeš'' i izašao napolje da razgovara.</span><span class="s1"> </span><span>Nakon toga V. je ušao zamolio ga da ga odveze do kuće, što je  i učinio. Na putu do kuće ponovo je pitao V. što je bilo, na što mu je V. rekao da će doći policija</span><span class="s1">. </span><span>Približavajući se kući B., primijetio je da je policija već bila stigla, nakon čega se  vratio svojoj kući. Odgovarajući na pitanja naveo je da je njegova kuća od kuće B.udaljena 300 metara. Kako je bio u kući kada je V. došao, nije vidio iz kog pravca je stigao. Istakao je da je sa svim članovima porodice B.  u korektnim odnosima</span><span class="s1"> </span><span>te da su se  povremeno  posjećivali. Kritične večeri, prije dolaska V. nije čuo nikakvu svadju niti pucnjavu jer je na TV-u gledao tenis. Ne zna ništa o medjusobnim odnosima u porodici B., osim da je riječ o čestitoj porodici</span><span class="s1">. </span><span>Nije pitao V. zbog čega da ga vozi do kuće koja je od njegove udaljena svega 300 metara a kako ga je je V. zamolio  on je to i učinio. Takodje nije primijetio da je V. imao povrede na tijelu ali je zapazio da je bio uzrujan. </span>
</p>
<p class="p2"></p>
<p class="p2">
<span class="s1">Saslušan van sudnice, na osnovu člana 353 Zakonika o krivičnom postupku, u porodičnoj kući selo K. bb, u svojstvu  svjedoka dana 16.09.2013. godine, B.N. </span><span>je ponovio navode svog ranijeg iskaza, navodeći da su optuženi fini momci koje bi svako poželio u svojoj kući, što ne misli samo on, već svi koji ih poznaju. Što se tiše kritičnog dogadjaja nije ništa ni vidio ni čuo, a kada mu je žena pomogla da ustane, policija je već bila došla. Odgovarajući na pitanja, naveo je da se kuća podijeljena na djelove u koje žive porodice optuženih, V. sa majkom i ocem, a do kritičnog dogadjaja u posebnom dijelu je živio i R. sa svojom porodicom nakon čega se preselio u Podgoricu, dok on sa suprugom, živi u posebnom dijelu. Nije mu poznato da je postojao bilo kakav sukob izmedju optuženih i njihovog oca D., kao ni izmedju optuženih</span><span class="s1"> </span><span>medjusobno. Istakao je da su optuženi oca poštovali, pomagali i radili ono što im on kaže. Svog  brata D. je vidio kritičnog  dana prije svadje. Kako je D. bio operisan od srca slabo se kretao</span><span class="s1"> </span><span>i to uz pomoć štapa. Iz priča komšija koji su dolazli,  čuo je da je D. pao, ali sobzirom da zna kakav je teren od štale do asfalta, čudi se kako je i došao do tamo. Istakao je da već 4-5 godina slabo  pokretan te da ima probleme sa sluhom zbog čega koristi slušni aparat. Za vrijeme kritičnog dogadjaja, kao i tokom istog dana  bio je u kući, nije izlazio i ništa nije čuo</span><span class="s1">, </span><span>kako svadju tako ni</span><span class="s1"> </span><span>pucnjavu. Dodao je da je imao dobar odnos sa pokojnim bratom D.   </span>
</p>
<p class="p2"></p>
<p class="p2">
<span class="s1">Saslušan u svojstvu svjedoka na ranijem glavnom pretresu  S. D. je </span><span>naveo da je dana 10.09.2011. godine u Urgentnom bloku KC CG pregledao oštećenog B. D., o čemu je sačinio dostavljeni ljekarski izvještaj koji je jasan. Odgovarajući na pitanja, naveo je da je anamnestičke podatke dobio lično od B. D., što je i konstatovao u izvještaju. Prilikom pregleda D. B. je bio u stanju da govori, bio je svijestan, kontabilan i orijentisan. Oštećeni mu je prilikom pregleda rekao da je povrede zadobio od drugih lica, čiji identitet nije otkrio tako da ni on ne može precizno da se izjasni, da li je oštećeni mislio na više</span><span class="s1"> </span><span>ljudi ili na jednog čovjeka, jer zbog velike frekvencije ljudi u Urgentnom bloku nije u mogućnosti da se sjeti svih pojedinosti. </span><span class="s1">   </span>
</p>
<p class="p2"></p>
<p class="p2">
<span class="s1">Iz citirane službene zabilješke UP Ispostave D.</span><span>, utvrdjeno je da je sačinjena od strane ovlašćenih policijskuh službenika, u vezi pretrage terena u mjestu K. bb-D. radi pronalaska predmeta krivičnog djela. Pretraga je izvršena dana 23.09.2011. godine u periodu od 13,00 do 14,00 h po usmenom naredjenu postupajućeg zamjenika VDT-a.  Detaljnom pretragom dvorišta oko porodične kuće B. i pretragom lica mjesta, nije pronadjen predmet izvršenja krivičnog djela, već je izuzet i fotografisan drveni štap koji je zatečen polomljen na tri dijela, koji djelovi su pronadjeni  u blizini drveta kruške, koje se nalazi na 150-200 metara od porodične kuće B., u pravcu pomoćnog objekta-štale. Konstatovano je da je od o kritičnog dogadjaja do pretrage terena proteklo trinaest dana  te da je lice mjesta u medjuvremenu bilo izloženo vremenskim prilikama (jakoj kiši i pljuskovima).  Lice mjesta je fotografisano tako da fotorlaborat čini sastavni dio ove službene zabilješke. </span>
</p>
<p class="p2"></p>
<p class="p2">
<span class="s1">Uvidom u citirani fotoelaborat,</span><span> utvrdjeno je da je na fotografijama u boji prikazan širi izgled lica mjesta i kuće porodice  B., prikazana je staza koja vodi od pravca navedene kuće do lica mjesta, te izgled i pozicija navedenih djelova štapa zatečenih pretragom terena.</span>
</p>
<p class="p2">
<span>                                                              </span>
</p>
<p class="p2">
<span class="s1">Iz citirane službene zabilješke UP PJ P. Ekspozitura za krvne delikte </span><span>utvrdjeno je da je sačinjena dana 11.09.2011.godine od strane policijskih službenika, koji su izvršili uvid u knjigu protokola u UB KC ..i konstatovali da je dana 01.09.2011.godine u 23,55 časova, pod brojem protokola 13156, zavedeno lice B.D., koji je u Urgentni blok doveden sa povredama iz nasilja,  te radi daljeg liječenja zadržan na odjeljenju neurohirurgije. </span>
</p>
<p class="p2"></p>
<p class="p2">
<span>Postupajući po nalozima ukidnog rješenja Apelacionog suda Crne Gore Kž.br.94/13 od 04.04.2013.godine, dana 16. 09. 2013 godine u 12 h, radi sagledavanja konfiguracije terena koji se prostire od kuće oštećenog B. D.  do kuće svjedoka F. S., predsjednik vijeća je, u prisustvu zastupnika optužbe Olivere Ražnatović, zamjenika VDT-a P., optuženih B.R. i B.V., branilaca optuženih, Z. B. i N.M., i sudskog  vještaka medicinske  struke, dr M. Š., izašao na lice mjesta, selo K.- D..Neposrednim opažanjem terena utvrdjeno je da se izmedju predmetne kuće porodice B.i navedene  štale, par  desetina metara prostire mjestimično ravna livada. Iza predmetne štale, kroz šiblje i drveće  vide se krovovi dvije kuće, od kojih je jedna, po kazivanju optuženih,  kuća svjedoka F. S.. Opisani  teren izmedju predmetne štale, vlasništvo porodice B.  i navedene kuće F. S. je  neprehodan, obrastao u šiblje i rastinje a po konfiguraciji sastoji se naizmjenično od zemljane podloge i kamenitih stijena. Na opisanom dijelu terena vidno je da ne postoji bilo kakva utabana staza za kretanje pješaka, a optuženi takodje potvrdjuju istovjetnost terena i u kritično vrijeme. Desno od navedene štale nalazi se asfaltni lokalni put koji povezuje imanja porodice B. i komšija F.</span>
</p>
<p class="p2"></p>
<p class="p2">
<span class="s1">Iz citiranog Izvještaja ljekara specijaliste JZU KC CG- Urgentnog centra,  </span><span>utvrdjeno je da je dana 10.09.2011. godine u 23,55 h B.D. zaveden u protokolu pod brojem 13156, te da ga je pregledao dežurni ljekar dr.S D. uz konstatovane dijagnoze na latinskom jeziku, koje u prevodu znače potres mozga, sumnja na prisustvo krvi unutar lobanjske duplje, rana razderina lijeve polovine čeonog predjela, oguljotina u predjelu nosa i prelom I rebra sa lijeve strane i VI rebra sa desne strane.U dijelu Izvještaja pod naslovom „Anamneza i klinički nalaz“, konstatovano je da pacijent navodi da je povrede zadobio od strane drugih lica, te da ne rekonstruiše dogadjaj u cjelosti, i da je povraćao u nekoliko navrata. Dalje je konstatovano da je pacijent svjestan, orjentisan, kontaktibilan, bez grubih znakova neurološkog piramidnog deficita. Konsultovan je pripravni neurohirurg, nakon čega je pacijent primljen na odjeljenje neurohirurgije. </span>
</p>
<p class="p2"></p>
<p class="p2">
<span class="s1">Iz citiranog obdukcionog nalaza</span><span> utvrdjeno je da je dana od 23.09.2011.godine od strane ljekara obducenta dr M.Š. u prostorijama KC izvršena obdukcija tijela B. D., životne dobi 73 godine. Spoljašnjim pregledom leša utvrdjeno je da se radi o muškom lešu dužine 175 cm, kostura i mišića srednje razvijenosti, osrednje uhranjenosti sa srednje izraženom ukočenošću u svim zglobovima. U zadnjim djelovima tijela srednje izražene mrtvačke mrlje, pojedinačne i slivene, sivoljubičaste, koža blijedosiva. U lijevom gornjem središnjem tjemenom predjelu nalazi se rana spojena sa šest pojedinačnih hiruških šavova, po čijem se skidanju vide skoro srasle neravne i lako krvlju podlivene ivice i strane dužine 6,5 cm. U desnom jagodičnom predjelu u promjeru 2,2x1cm nalazi se koža lišena natkožice, ogoljena kožica prekrivena mrkocrvenkastom krustom. U predjelu oba lakatna pregiba, oba nadlana i oba natplata nalazi se više tačkastih otvora, koji su ravni i krvlju lako podlivenih ivica i strana, koji se kanalima nastavljaju u potkožno meko tkivo, a okolna koža je promjera 6x2cm krvlju podlivan, modroljubičaste do žućkaste boje. U središnjem grudnom i trbušnom predjelu nalazi se ružičasti uzdužni ožiljak promjera 34x1cm. U desnom bočnom grudnom predjelu nalazi se blijedi poprečni ožiljak promjera 0,5x17cm. Unutrašnjim pregledom glave utvrdjeno je da je tkivo poglavine srednje vlažno i srednjekrvno, a u lijevom gornjem središnjem tjemenom predjelu u promjeru 11x4x0,3cm krvlju je podliveno mrkocrvene boje. Krov lobanje je kruškast, promjera 148x138mm, debljine od 3 do 8mm. Tvrda moždanica je glatka, sedefasta, srednjekrvna, a u njenim slivovima se nalazi tečni mrkocrveni sadržaj. Mozak je uvećan, suženih vijuga sa izravnatim brazdama. Meka moždanica je glatka, providna i srednjekrvna. Arterije na osnovici mozga su nerastegljivog zida sa više sivožućkastih zadebljanja prisnice veličine zrna bibera. Tkivo velikog  mozga je u predjelu osnovičnih strana oba slijepočna režnja, više lijevo, na više mjesta nagnječeno do veličine zrna bibera, krvlju prožeto, mrkocrvene boje, nejasne gradje, a u predjelu granice lijevog sljepočnog i čeonog režnja nalazi se veličine jajeta, nakupina mlitavozgrudvanog mrkocrvenog sadržaja. Tkivo moždanog mosta, produžene i kičmene moždine, malog i očuvanih djelova velikog mozga, jasne je gradje, moždane komore su široke, u njima ima malo mrkocrvenog sadržaja, glatkih i srednjekrvnih postava. Na kostima krova i osnove lobanje, kao i kostima lica nema preloma. U dušniku i glavnim dušnicama nalazi se sluzavi, pjenušavi mrkocrveni sadržaj. Plućna krila su većim dijelom slobodna, a desno krilo je većim dijelom sraslo za porebicu. Na pritisak se iz dušnika i dušnica istiskuje sluzavi mrkocrvenkasti sadržaj. U srčanoj kesi se nalazi bistra žućkasta tečnost. Srce je promjera 13x12cm, a u njegovim dupljama se nalazi malo tečnog mrkocrvenog sadržaja. Pregledom kosti glave, vrata, trupa i udova nijesu ustanovljeni prelomi, a sa desne strane u središnjij lopatičnoj liniji nalazi se svježe srašćenje preloma VI rebra, okolno meko tkivo je lako krvlju prožeto, mrkocrvene boje. Vještak  konačno zaključuje da je smrt nasilana i da je nastupila uslijed oštećenja po život važnih moždanih centara, koja oštećenja su posljedica dejstva tupog, teškog i jako zamahnutog mehaničkog orudja. Vještak je </span><span class="s1">u izjašnjenju na ranijem glavnom pretresu</span><span>, ostajući u cjelosti pri zaključku iz obdukcionog zapisnika, naveo da su rana razderina gornjeg središnjeg lijevog tjemenog predjela i krusta na mjestu oguljotine u predjelu desne jagodice, posledica direktnog dejstva sile, odnosno dva nezavisna udarca u navedene predjele, koji su nanešeni tupinom zamahnutog orudja. Udarac u tjemenom predjelu glave je jak, budući da je  kao posljedica udarca  nastala rana dužine oko 6cm. Kako ispod rane nema preloma lobanje, a na osnovu dužine same rane u tjemenom predjelu, koja  primarno iznosi 6 cm, kao i njenog kobasičastog odnosno uzdužnog oblika,  kakav oblik ima štap, pendrek, kolac, držac sjekire itd., vještak nije mogao  isključiti mogućnost, da je ova povreda nanesena štapom ali ne predmetnim štapom, dodajući da je takodje i povreda u predjelu jagodice mogla  biti nanijeta štapom,  naglašavajući da se ne može eksplicitno  izjasniti o vrsti povrednog orudja, ni za jednu ni za drugu povredu. Nakon što su na glavnom pretresu vještaku prezentovana tri drvena komada polomljenog štapa koji služi kao pomagalo pri kretanju, vještak je naveo da je mišljenja da navedeni štap koji je lake konzistenncije, nije predmet kojim je oštećenom nanesena povreda u predjelu tjemena. Ustanovljeno svježe srašćenje preloma VI rebra sa desne strane u središnjoj lopatičnoj liniji je po mišljenju vještaka moglo nastati mehanizmom udara ali i pada, i to u periodu do šest sedmica prije obdukcije. Vještak smatra da je povreda u predjelu jagodice nastala kada su se oštećeni i napadač nalazili licem u lice jedan prema drugom, eventualno da je napadač bio sa žrtvine bočne strane. Kada su u pitanju povrede u tjemenom djelu glave, vještak je mišljenja da je napadač mogao biti sa prednje,  bočne i sa zadnje strane oštećenog koji je mogao u vrijeme zadobijanja povreda da sjedi,  stoji ili čuči. </span>
</p>
<p class="p2"></p>
<p class="p2">
<span class="s1">Iz citiranog izvještaja ljekara jedinice za HMP u D.,</span><span>  utvrdjeno je da je optuženi B.R. doveden u pratnji policije. Prilikom pregleda konstatovane su povrede oteklina potiljačnog predjela veličine lješnika, nanijeta drvenim predmetom, oguljotine u predjelu lijeve podlaktice i desne nadlaktice i oguljotina ispod lijevog rebarnog luka.Konstatovano je i da povrijedjeni nije gubio svijest niti povraćao. </span>
</p>
<p class="p2"></p>
<p class="p2">
<span class="s1">Iz citiranog nalaza i mišljenja </span><span>i izjašnjenja sudskog vještaka medicinske struke dr M.Š. na ranijem glavnom pretresu, utvrdjeno je da je na osnovu predmetne medicinske dokumentacije izdate na ime oštećenog B.D. i to dva Izvještaja ljekara specijaliste Urgentnog bloka KC CG od 10.09.2011. godine i od 11.09.2011.godine, tri RTG nalaza Centra za radiološku dijagnostiku Kliničkog centra CG od 11.09.2011.godine, RTG nalaz Centra za radiološku dijagnostiku Kliničkog centra CG od 12.09.2011.godine, RTG nalaz Centra za radiološku dijagnostiku Kliničkog centra CG od 15.09.2011.godine, RTG nalaz Centra za radiološku dijagnostiku Kliničkog centra CG od 16.09.2011.godine, tri RTG nalaza Centra za radiološku dijagnostiku Kliničkog centra CG od 17.09.2011.godine, RTG nalaz Centra za radiološku dijagnostiku Kliničkog centra CG od 18.09.2011.godine, dva RTG nalaza Centra za radiološku dijagnostiku Kliničkog centra CG od 20.09.2011.godine, RTG nalaz Centra za radiološku dijagnostiku Kliničkog centra CG od 22.09.2011.godine, otpusne liste sa eprikizom Odjeljenja za neurohirurgiju KC CG od 23.09.2011.godine, Obdukcionog zapisnika S.br.131/2011, Uputa za radiološku dijagnostiku Doma zdravlja D. od 30.12.2010.godine, Izvještaja ljekara specijaliste Odjeljenja za internu medicinu KC CG od 25.08.2011.godine, vještak  mišljenja da je rana prskotina u lijevom gornjem središnjem tjemenom predjelu sa posljedičnim krvnim podlivom tkiva poglavine pripadajućeg predjela, nagnječenjem tkiva velikog mozga i krvnom prožetošću lijeve polutine mozga u veličini jajeta, mogla nastati jedino kao posledica udarca tupinom jako zamahnutog mehaničkog orudja,  dok su oguljotine u predjelu nosa i desne jagodice mogle  nastati mehanizmom udarca u jednom aktu, ali i padom na tvrdu i neravnu podlogu, a prelom VI rebra sa desne strane mehanizmom direktnog dejstva sile-udara, na odgovarajući predio tijela, ali i mehanizmom pada na tvrdu i neravnu podlogu. Vještak je konačnog mišljenja da opisano oštećenje moždanog tkiva predstavlja osobito tešku tjelesnu povredu i neposredni je uzrok smrti, nastao kao posledica udarca tupinom jako zamahnutog mehaničkog orudja u lijevi gornji središnji tjemeni predio, dok oguljotine i prelom rebra predstavljaju i pojedinačno i u svom zbiru laku tjelesnu povredu</span><span class="s1">. </span><span>Uvidom u navedenu medicinsku dokumentaciju vještak je takodje utvrdio da je oštećeni B.D. bolovao od dugogodišnje opstruktivne bolesti pluća, te da mu je 25 dana prije predmetnog dogadjaja operativno zamijenjen zalistak izmedju lijeve pretkomore i lijeve komore srca.Vještak je mišljenja da navedene bolestii predstavljaju posebno lično svojstvo oštećenog i nijesu bile u direktnoj uzročno-posledičnoj vezi sa nastalim smrtnim ishodom, tj. smrtni ishod uslijed zadobijene povrede glave bi nastupio i da su srce i pluća oštećenog bili potpuno zdravi. Opisujući povrede koje je u kritičnom dogadjaju zadobio </span><span class="s1">optuženi</span><span> </span><span class="s1">B.R., </span><span>na osnovu predmetne dokumentacije</span><span class="s1"> </span><span>Izvještaja ljekara jedinice za HMP u D.u od 27.09.2011.godine, vještak je mišljenja da su otok potiljačnog predjela kao i oguljotine u predjelu lijeve podlaktice i desne nadlaktice, mogli nastati mehanizmom pada na tvrdu i neravnu podlogu, ali i kao posledica udarca tupinom zamahnutog mehaničkog orudja, dok je oguljotina u predjelu ispod lijevog rebarnog luka mogla nastati kao posljedica udarca tupinom zamahnutog mehaničkog orudja, ali i mehanzmom pada na tvrdu i neravnu podlogu. Vještak je konačnog mišljenja, da navedene povrede koje je kritičnom prilikom zadobio optuženi B.R. predstavljaju i pojedinačno i u svom zbiru laku tjelesnu povredu. U izjašnjaenju  na ranijem glavnom pretresu, vještak je ostajući u cjelosti pri nalazu i mišljenju,  naveo da je pored opisanih povreda,  koje su ustanovljene obdukcijom tijela B.D., na osnovu citirane  medicinske dokumentacije, kod oštećenog ustanovio postojanje i opisanih oguljotina u predjelu nosa, koje povrede nijesu primjećene obdukcionim radom. Vještak je mišljenja da se zbog postojanja navedenih oguljotina ne može  isključiti mogućnost da su nos i nosna jagoda povrijedjeni mehanizmom pada, a ne udara. Odgovarajući na pitanja vještak je naveo da u medicinskoj dokumentaciji za oštećenog nema podataka o gubitku svijest, dodajući da  je oštetećeni dok god nije izgubio svijest mogao da se kreće. Pojasnio je da je</span><span class="s1"> </span><span>udarac  u tjemeni predio glave  oštećenog bio jak, a kao posledica udarca nastala je rana dužine oko 6 cm. Vještak  nije mogao isljučiti mogućnost da je ova povreda nanesena štapom. Razlog ovakvog mišljenja je činjenica što ispod opisane rane nije bilo preloma lobanje. Takodje na osnovu parametara odnosno dužine same rane u tjemenom predjelu koja je primarno 6 cm, vještak je naveo da se može zaključiti da je predmet kojim je nanijeta opisana povreda tkzv. kobasičastog oblika, odnosno uzdužan, kakav oblik ima štap, pendrek, kolac, držac sjekira itd. Nakon što su</span><span class="s1"> </span><span>mu prezentovana tri drvena komada predmetnog štapa koji služi kao pomagalo pri kretanju koji su iztazito lake  konzistencije, vještak je mišljenja da predmetni štap  nije predmet kojim je oštećenom nanesena povreda u predjelu tjemena. Vještak je dalje pojasnio da je i povreda u predjelu jagodice takodje  mogla biti nanijeta štapom. Dalje je naveo da je obdukcijom  ustanovljeno svježe srašćenje preloma VI rebra  sa desne strane u središnoj lopatičnoj liniji, koja povreda je mogla nastati mehanizmom udara ali i padom, stim što nije mogao tačno opredijeliti starost ove povrede, dozvoljavajući mogućnost da je  nastala u periodu od 6 sedmica od rada obdukcije, dok su ostale povrede nanešene u vrijeme odigravanja predmetnog dogadjaja odnosno na dan prijema u bolnicu dana 10.09. 2011. godine.</span><span class="s1"> </span><span>Što se tiče povrede u predjelu jagodice, budući da je glava  pokretni dio tijela, vještak   smatra da je odnos osobe koja je zadala taj uradac pok. D., takav da su se nalazili  licem u lice jedan prema drugom, eventualno je napadač bio sa njegove bočne strane, dok je prilikom nanošenja  povrede u  tjemenom dijelu glave, napadač  mogao biti  sa prednje,   bočne i sa zadnje strane oštećenog. Vještak  je  dodao da je oštećeni B.D.  u vrijeme zadobijanja povreda mogao i da sjedi i da stoji i da čuči, kao i da  na osnovu sudsko medicinskih parametra ustanovljenih povreda, nije nužno bilo da oštećeni B.izgubi svijest nakon zadobijenih udaraca. Izjašnjavajući se o mehanizmu nanošenja povreda kod optuženog </span><span class="s1">B. R.</span><span> vještak je u usmenom izjašnjenju pojasnio, da su opisani otok potiljka i oguljotine lijeve podlaktice i desne nadlaktice najvjerovatnije nastali padom, dok  je oguljotina lijevog podrebarnog predjela nastala najvjerovatnije mehanizmom udara, dodajući da medicinske karakteristike ovih povreda, njihova lokaizacija i vrsta, kao i činjenica da su glava i ruke pokretni djelovi tijela, ne dozvoljavaju  mogućnost eksplicitnog izjašnjena o  mehanizmu njihovog nanošenja a takodje ni o medjusobnom odnosu B.R.a i osobe koja mu je eventualno nanijela ove povrede. U vezi opisane oguljotine ispod lijevog rebarnog luka kod optuženog B.R., vještak je naveo da je najvjerovatnije  nastala tako što se osoba koja  mu je zadala  ovaj udarac nalazila sa njegove lijeve ili bočne strane.Vještak nije mogao isključiti mogućnost da su opisane povrede na rukama kod optuženog  B.R.a nastale prilikom odbrambenog stava, tako što je optuženi podigao ruke, na što posebno ukazuje povreda u predjelu lijeve podlaktice. Vještak je dalje  naveo da takodje ne može isključiti mogućnost da su navedene povrede kod optuženog B. R. posledica dejstva, polomljenog drvenog štapa, u koji je izvršio uvid, pojašnjavajući da su sve opisane povrede kod B.R.,  nespecifične, pa je vrlo teško opredijeliti vrstu predmetnog orudja kojom su nanijete. Isti vještak je u </span><span class="s1">dopunskom nalazi i mišljenju </span><span>datom na ponovljenom glavnom pretresu, a nakon što je  izašao na lice mjesta i sam sagledao opisani teren, naveo da u  cjelosti ostaje kod obdukcionog zapisnika,  ranijeg nalaza i mišljenja i usmenih izjašnjenja na ranijim glavnim pretresima, u kojima je detaljno opisao mehanizam nastanka opisanih povreda kod oštećenog B.D.. Vještak je ponovio i istakao,  da je apsolutno sigurno, da je oštećeni  ranu prskotinu tjemenog predjela, zadobio direktnim dejstvom sile, tj. udarcem jako zamahnutog mehaničkog orudja u lijevi, gornji središnji tjemeni predio, isključujući svaku mogućnost da je navedena rana nastala mehaniznom pada i udara o tvrdu i neravnu podlogu. U odnosu na ostale navedene povrede, takodje je ponovio da je povreda u predjelu desne jagodice u vidu oguljotine, mogla nastati mehaniznom udara ali i pada na podlogu neravne površine, kao posledica dejstva sile lakog intenziteta, dok je  prelom šestog rebra mogao  nastati prilikom pada na tvrdu i neravnu podlogu ali i prilikom udarca tupinom zamahnutog orudja u taj predio tijela, a budući da po medicinskoj definiciji svaki prelom nosi intezitet sile koji je jak, to  je i sila koja je dovela do preloma rebra morala  biti jaka. </span><span class="s1">Odgovarajući na  pitanja,</span><span> a imajući u vidu konfiguraciju opisanog terena i zdravstveno stanje oštećenog u vrijeme kritičnog dogadjaja te  zadobijene povrede,</span><span class="s1"> </span><span>vještak je naveo da oštećeni nije</span><span class="s1"> </span><span>mogao zadobiti povredu tjemenog predjela glave hodajući po bilo kakvoj vrsti terena pa ni po predmetnom u K., ponavljajući da je povreda glave posledica, samo i isključivo, opisanog udarca. Vještak je pojasnio da, budući da usled zadobijenog udarca nije došlo do preloma lobanje, to u dužem vremenskom intervalu oštećeni nije nužno morao da izgubi svijest, što upućuje da je  mogao da hoda, medjutim  kakvi su bili pokreti oštećenog nakon zadobijanja udarca, da li se i gdje kretao, nije pitanje na koje se iz sudsko medicinskog domena može dati odgovor.</span>
</p>
<p class="p2"></p>
<p class="p2">
<span class="s1">Iz citiranog izvještaja o vještačenju Forenzičkog centra u D.u,</span><span> utvrdjeno je da je predmet vještačenja radi mehanoskopskog uklapanja, drveni štap koji je dostavljen polomljen na tri djela. Pregledom na prvom dijelu štapa sa rukohvatom, koji je dužine 74,5cm, na rastojanju od 15cm od rukohvata, utvrdjeno je napuknuće u dužini od 32 cm. Drugi dio štapa je dužine 41,4cm, na kojem se nalazi gumeni prsten dužine 3cm, na rastojanju 0,7cm od ivice štapa. Treći dio štapa je odlomljeno parče dužine  29cm. Trasološkim uklapanjem dostavljenih drvenih djelova štapa,  utvrdjeno je da nedostaje jedan drveni dio na rastojanju od 52cm od rukohvata u dužini od 16cm, kao i da su dostavljeni djelovi činili jednu cjelinu, odnosno da pripadaju dvenom štapu ukupne dužine 97cm, dužine rukohvata 12cm i prečnika 2,4 cm. Vještak je naveo da je oštećenje najvjerovatnije nastalo prilikom kontakta štapa sa nekom preprekom. </span>
</p>
<p class="p2"></p>
<p class="p2">
<span>Date nalaze i mišljenja sudskog vještaka medicinske struke  i citirani izvještaj, sud je u cjelosti prihvatio kao stručne, objektivne i u skladu sa ostalim provedenim dokazima.</span>
</p>
<p class="p2"></p>
<p class="p2">
<span class="s1">Neposrednim uvidom</span><span> u polomljene djelove predmetnog štapa, sud se lično uvjerio da se radi o predmetu od drveta, izuzetno lake konzistencije, čvrstoće, kao i lagane težine, koji predmet je shodno  prvobitnom obliku i izradi, bio namijenjen za pomoć pri kretanju osobama kojima je takva pomoć neophodna.      </span>
</p>
<p class="p2"></p>
<p class="p2">
<span>Činjenično stanje iz stava I izreke presude utvrdjeno je provedenim dokazima. </span>
</p>
<p class="p2"></p>
<p class="p2">
<span>Optuženi B.R. ne priznaje izvršenje krivičnog djela stavljenog mu na teret. Negirajući da je oca, oštećenog B. D. udario, nema objašnjenja kako je oštećeni povrijedjen kritičnom prilikom. Ovakvu odbranu optuženog sud je ocijenio kao neosnovanu i sračunatu na izbjegavanje krivice, budući da je opovrgnuta provedenim dokazima. </span>
</p>
<p class="p2"></p>
<p class="p2">
<span>Naime, nesporno je da je kritične večeri  optuženi B.R. pozvao u svoju kuću optuženog B.V.a da razgovaraju o podjeli imovine. Da taj razgovor nije protekao sasvim normalno, kako to predstavlja optuženi B.R., utvrdjeno je iz iskaza svjedokinje B. B. prilikom saslušanja pred Višim državnim tužiocem kada je navela, da je sjedeći ispred kuće čula povišen ton izmedju R. i V., te da pretpostavlja da je svekar začuo buku iz njihove kuće, zbog čega je izašao da pozove V.. Shodno navedenom, nesumnjivo da je upravo taj povišeni ton bi razlog da oštećeni reaguje pozivajući V. da  napusti R. kuću, što potvrdjuje i svjedokinja B.V., navodeći da se ubrzo po V.ivom odlasku kod R.a začula buka, zbog čega je oštećeni izašao iz svoje kuće. U prilog istog zaključka su i navodi optuženog B.V., da ga nije interesovala podjela imovine jer ta priča nije potekla od njihovih roditelja, kao i navodi odbrane optuženog B.R. kada je prilikom saslušanja pred Osnovnim tužiocem naveo, da sa ocem nije pričao upravo zbog podjele imovine te kazivanje svjedokinje B. V., da je nekoliko dana prije kritičnog dogadjaja, R.  pokrenuo pitanje podjele imovine, što oštećenom nije bilo po volji. Shodno navedenom, neosnovane su tvrdnje optuženih, da je razgovor oko podjele imovine protekao bez ikakve rasprave. </span>
</p>
<p class="p2"></p>
<p class="p2">
<span>Nadalje, da je nakon što su obojica optuženih izašli iz kuće, u dvorištu kuće došlo  do verbalnog konflikta izmedju optuženog B.R. i oštećenog, jasno upućuje dalji slijed dogadjaja. Naime, optuženi ne spore da se V. obratio R.u riječima „Hoćeš li to da mi biješ oca“. Medjutim, neosnovani su navodi odbrane optuženog R., da je prethodno samo priupitao oca što je rekao jer ga nije čuo. Nema sumnje, da ovako uobičajena komunikacija, kako je predstavlja optuženi B.R., ne bi izazvala opisanu reakciju njegovog brata V.a koji se umiješao izmedju oca i brata, da kako sam opisuje, spriječi eventualni fizički kontakt izmedju njih dvojice. Nesumnjivo da je optuženi B.R. grubim, drskim obraćanjem ocu „što to reče“ i istovremenim pokretom glave ka njemu, kako i sam naknadno opisuje,  jasno demonstrirao predstojeće nasilje prema ocu, što je uslovilo opisanu verbalnu reakciju optuženog V.</span><span class="s1">. </span>
</p>
<p class="p2"></p>
<p class="p2">
<span>Provedenim dokazima takodje je utvrdjeno da optuženi V.  kritičnom prilikom nije  udarao R. pesnicama, odnosno rukama, čime su opovrgnuti navodi odbrane optuženog R., da se samo branio od udaraca koje mu je V. zadao. Naime, optuženi B.R. se tokom postupka različito izjašnjavao u vezi ovih okolnosti, navodeći prilikom saslušanja pred Osnovnim državnim tužiocem, da mu je V., nakon što mu se obratio riječima "hoćeš li to da mi biješ oca", pesnicama zadao dva  udarca u predjelu lica, nakon čega je kada su se udaljili od kuće nekih 70-80 metara, držeći bokserski gard, V. uspio da ga udari 15 i više puta te da mu je i štapom zadao udarce po rukama i tijelu. Optuženi R. je prilikom saslušanja pred zamjenikom VDT-a,  u vezi ovih istih okolnosti naveo, da ga je V. u osvijetljenom dijelu dvorišta udarao samo rukama zbog čega su njegova supruga, svjedokinja B. B. i majka, svjedokinja B.V., prišle da ih razdvoje, dodajući da dok su bili u zamračenom dijelu, nije vidio štap u V.ovim rukama. Prilikom saslušanja na glavnim pretresima,  naveo je da ga je V. udario samo dva puta rukom u predijelu donje vilice, ne zna da li otvorenom ili stisnutom pesnicom, dalje opisujući da je moguće, ali nije siguran, da ga je i u dijelu dogadjaja koji se dešavao u neosvijetljenom prostoru, V. ponekad zakačio rukom, dok ga je otac nekoliko puta udario štapom. Objašnjavajući razlike u kazivanjima, naveo je da je istinita njegova odbrana na glavnom pretresu, te da je zbog stanja šoka prilikom saslušanja pred ODT rekao neistinu, da ga je V. udario 15 i više puta. Sa ovakvim navodima odbrane optuženog  B.R., koji su medjusobno protivurječni,  ne korespondiraju ni navodi svjedokinje B. B., koja je izjašnjavajući se kao očevidac dogadjaja koji se odvijao u osvijetljenom dijelu ispred kuće, prilikom prvog saslušanja navela,  da je V. jednom udario R. ali ne zna u koji dio tijela, da bi prilikom ponovnog salušanja bila još nesigurnija, kada je opisujući ove iste okolnosti navela, da misli da je V. jednom udario R..Nasuprot ovako različitim navodima optuženog R. i svjedokinje B. B., optuženi B.V. tokom cijelog postupka istovjetno tvrdi da  kritičnom prilikom optuženom B.R.u nije zadao bilo koji udarac kako pesnicama tako ni štapom već ga je samo gurao da bi spriječio eventualni fizički sukob izmedju R. i oštećenog.Takodje, i svjedokinja B.V. je istovjetno, i to kako prilikom saslušanja pred VDT tako i na glavnom pretresu, navela da su se njeni sinovi, optuženi R. i V. samo medjusobno gurali, dok je oštećeni stajao sa strane i mahao štapom. Nadalje, da  optuženi V.  nije zadao optuženom B.R.u navedena dva udaraca u predijelu donje vilice, kako to konačno u odbrani na glavnom pretresu tvrdi optuženi R., proizilazi i iz citirane medicinske dokumentacije i nalaza i mišljenja vještaka medicinske struke, budući da se iz ovih dokaza utvrdjuje, da  u kritičnom dogadjaju optuženi B.R. nije zadobio povrede u predjelu vilice, već otok potiljačnog predjela kao i oguljotine u predjelu lijeve podlaktice i desne nadlaktice, za koje povrede vještak navodi da su najvjerovatnije nastale padom, dok  je oguljotina lijevog podrebarnog predjela nastala najvjerovatnije mehanizmom udara. Činjenica da je vještak dozvolio i mogućnost da  opisane povrede u predjelu ruku optuženog R., mogu biti tkz.odbrambenog karaktera, nije od uticaja na drugačiji zaključak suda, budući da  su kako je vještak dalje naveo, opisane povrede kod optuženog B.R. mogle biti nanijete predmetnim štapom u čije polomljene djelove je vještak na glavnom pretresu izvršio uvid. Dovodeći u vezu navedeno mišljenje vještaka sa činjenicom da ni optuženi ne spore da je oštećeni zamahivao štapom prema R. kojeg je dva puta, kako to V. opisuje, udario štapom, te budući da ni svjedokinje B.V. i B. B., koje su očevidci dogadjaja koji se odvijao u osvijetljenom dijelu dvorišta,  nijesu  navele da je V. uopšte imao štap u rukama a kamoli da je štapom udarao R., te kako je prilikom prvog saslušanja i optuženi R. naveo da  misli da ga je otac štapom udario jer su ga kasnije boljele ruke,  navodeći u kasnijim odbranama da u V. rukama nije vidio štap, to nema dokaza da je optuženi V. udarao R. ni pesnicama ili rukama, kao ni štapom pa su neosnovani navodi odbrane optuženog R., da se branio od udaraca koje mu je zadao V.. </span>
</p>
<p class="p2"></p>
<p class="p5">
<span>Da  optuženi B.R. kritičnom prilikom nije napadnut ni od od svog oca-oštećenog, već da se oštećeni samo branio od prestojećeg napada koji je R. jasno demonstrirao, takodje proizilazi iz provedenih dokaza</span><span class="s1">. </span><span>Naime, sagledavajući sve okolnosti kritičnog dogadjaja, utvrdjeno je da je oštećeni,  kada je začuo galamu, stojeći ispred svoje kuće, pozvao ne obojicu optuženih već samo sina V., da  napusti R. kuću, što upućuje na  zaključak da je oštećeni time zaista želio da zaustavi dalju raspravu izmedju optuženih. Ni to što je oštećeni stajao na vratima svoje kuće sa štapom u ruci, ne ukazuje  da je R.u predstojao napad od oštećenog, budući da je oštečeni i ranije zbog narušenog zdravlja koristio predmetni štap za pomoć pri kretanju, što je R.u takodje bilo poznato. Nadalje, povredjivanju oštećenog predhodila je opisana prepirka izmedju optuženog R. i oštećenog,  koju svadju je inicirao i isprovocirao optuženi R., koji ni sam ne spori da  ga oštećeni krtičnom prilikom nije vrijedjao. Shodno navedenom, to što je oštećeni u daljem slijedu dogadjaja i upotrijebio predmetni štap, udarajući njime optuženog R., budući da  se oštećeni kako je to prethodno utvrdjeno samo štito od prestojećeg napada koji je R. jasno manifestovao opisanim ponašanjem, upućuje na nesumnjiv zaključak, da otpuženi B.R. kritičnom prilikom nije bio u stanju nužne odbrane.</span>
</p>
<p class="p5">
<span>Ne samo da su shodno navedenom opovrgnuti navodi odbrane optuženog B.R., da ga je optuženi V. udarao kako pesnicama tako i štapom, već su takodje  neosnovani i navodi njegove ranije odbrane, da se u jednom trenutku dok mu je V. štapom zadavao udarce, štap odbio sa njegove ruke i na taj način udario oštećenog. Naime, iz citiranog nalaza i mišljenja vještaka medicinske struke, utvrdjeno je da je oštećeni B.D. u kritičnom dogadjaju zadobio osobito tešku tjelesnu povredu, koja je uzrokovala opisano oštećenje moždanog tkiva, što je neposredni  uzrok smrti oštećenog. Uvidom u navedenu medicinsku dokumentaciju, vještak je takodje utvrdio da je oštećeni B.D. bolovao od dugogodišnje opstruktivne bolesti pluća, te da mu je 25 dana prije kritičnog dogadjaja operativno zamijenjen zalizak izmedju lijeve pretkomore i lijeve komore srca, koje bolesti nijesu bile u direktnoj uzročno-posledičnoj vezi sa nastalim smrtnim ishodom, tj. smrtni ishod uslijed zadobijenih povreda glave bi nastupio i da su srce i pluća oštećenog bili potpuno zdravi. Povreda koja je uzrokovala smrt oštećenog, po mišljenju vještaka nastala je kao posledica udarca tupinom jako zamahnutog mehaničkog orudja u lijevi gornji središnji tjemeni predio. Nadalje, vještak medicinske struke, kako to slijedi iz njegovog izjašnjenja na glavnom pretresu, nakon što je izvršio uvid u polomljene djelove štapa, smatra da opisana povreda glave oštećenog nije mogla biti nanijeta predmetnim štapom. Činjenica je da u citiranom izvještaju Forenzičkog centra D. nijesu date vrijednosti u pogledu težine štapa, medjutim, dovodeći u vezu opisane karakteristike štapa koji je evidentno lake koinzistencije, u što se sud uvjerio neposrednim uvidom, sa navedenim mišljenjem vještaka medicinske struke, da je povreda koja je uzrokovala smrt oštećenog, posledica udarca nanijetog tupinom jako zamahnutog mehaničkog orudja, sud osnovano zaključuje da predmetni štap s obzirom na svoju težinu tj. ukupnu konzistenciju, odnosno čvrstoću, nije predmet koji je objektivno podoban da nanese opisanu povredu oštećenom. Naime, kako vještak medicinske struke ovakavo mišljenje nije iznio samo na osnovu opisanih karakteristika predmetnog štapa već je navedeno zaključio imajući u vidu težinu povrede,  te opisane medicinske parametre rane, koja je očigledno mogla nastati samo kao posledica jakog udarca u navedeni predio glave oštećenog,  iz navedenih razloga sud je primjedbu branioca optuženog B.R., da budući da citirani izvještaj Forenzičkog centra D.  ne sadrži podatke o težini i čvrstoći  predmetnog štapa, vještak medicinske struke ne može zaključivati da opsana povreda koja je dovela do smrti oštećenog, nije nanijeta predmetnim štapom, odbacio kao neosnovanu. </span>
</p>
<p class="p2"></p>
<p class="p2">
<span>Neosnovani su navodi obojice optuženih, da ne znaju kako je njihov otac u kritičnom dogadjaju povrijedjen, čime  optuženi R. nesumnjivo nastoji da izbjegne krivicu a V. da sračunato pomgne svom bratu, izbjegavajući da se izjasni o navedenim okolnostima, koje je budući da je svo vrijeme bio prisutan, morao vidjeti. Bez obzira na ove njihove navode, kao i činjenicu da dijelu kritičnog dogadjaja koji se odvijao na opisanoj udaljenosti od kuće, osim optuženih i oštećenog nijesu bila prisutna druga lica, ukupni rezultati provedenih dokaza jasno upućuju na jedini  mogući zaključak, da je optuženi B.R. zadao kritični udarac oštećenom.  Naime, iz navoda odbrane optuženog B.V. utvrdjeno je da mu je kada su bili udaljeni od kuće u neosvijetljenom dijelu, otac povikao da bježi i zove policiju, nakon čega je pošao kod komšije M. K., dok je je  R. otrčao svojoj kući. Obije svjedokinje i B. i V. potvrdjuju da se prvo R. vratio kući a nešto kasnije i V., što ni optuženi R. ne spori, dok se oštećeni nije vraćao. Da je optuženi V. kritične večeri pozvao policiju iz kuće komšije, potvrdjuje u svom iskazu svjedok M. K., koji je naveo da mu V. nije rekao razlog zbog čega poziva policiju već samo „Vidjećeš, čućeš“ a da je policija ubrzo zaista i došla svjedok se i sam  uvjerio kada je odvezao V. kući. Iz iskaza svjedoka  F., utvrdjeno je da je oštećeni B.D., vidno povrijedjen u predjelu glave, došao kod njega kući i zamolio ga da ga odveze u MUP,  što je on i učinio, iako  je u medjuvremenu kako svjedok navodi, oštećeni zahtijevao i da ga odveze u bolnicu, što je takodje učinio nešto kasnije, po naredbi policijskog inspektora kome su se prvo obratili dolaskom u policijsku stanicu. Dovodeći u vezu opisana kazivanja navedenih svjedoka, iz kojih se utvrdjuje, da je optuženi B.V. iz kuće svjedoka  K. pozvao policiju te da je oštećeni vidno povrijedjen u predjelu glave došao kod svjedoka F. po pomoć, sa svjedočkim iskazom S. D. i sadržinom citiranog Izvještaja Urgentnog bloka, iz kojih dokaza se utvrdjuje, da je svjedok D., kao dežurni ljekar u Urgentnom bloku, kritičnog dana pregledao oštećenog B. D., i u navedenom izvještaju konstatovao da je oštećeni bio svjestan, kontaktibilan, orjentisan, sa funkcijom govora, te u anamnestičkim podacima u izvještaju, dobijenim od pacijenta, tj.oštećenog, naveo da  je oštećeni opisanu povredu zadobio od drugih lica, navedeno upućuje na zaključak, da je oštećeni opisanu povredu nesumnjivo zadobio u nasilju. Naime, prilikom saslušanja svjedok D. je pojasnio da je anamnestičke podatke dobio lično od B.D., koji mu je prilikom pregleda rekao da je povrede zadobio od drugih lica čiji identitet nije otkrio, tako da se ni svjedok D. nije mogao precizno izjasniti, da li je oštećeni mislio na više</span><span class="s1"> </span><span>ljudi ili na jednog čovjeka. Kako je opisana povreda u predjelu glave, kako to slijedi iz nalaza i mišljenja vještaka medicinske struke, nastala kao posledica jednog udarca  to je samo jedan od optuženih oštećenom mogao zadati udarac koji je uzrokovao kasnije njegovu smrt.  </span>
</p>
<p class="p2"></p>
<p class="p2">
<span>Nadalje, kako je nesumnjivo utvrdjeno da je kritične večeri došlo do opisane svadje izmedju optuženog  B.R.a i oštećenog, te budući da  nema dokaza da je i optuženi B.V. bio u svadji sa svojim ocem, već nasuprot, da je u opisanom konfliktu izmedju optuženog R. i oštećenog, optuženi V. reagujući na opisan način na navedeno R. ponašanje prema oštećenom, stao u zaštitu svom ocu, te imajući u vidu da su se samo njih tojica uputila ka neosvijetljenom dijelu udaljenom od kuće, odakle se R. prvi vratio dok je V. dosledan u nastojanju da zaštiti oca, pošao da pozove policiju, to se nesumnjivo utvrdjuje da je opisanu povredu oštećenom nanio optuženi B.R. zadajući mu  udarac  u  predijelu glave. Takodje, optuženi B.V. ne samo da kritičnom prilikom nije imao bilo kakvu svadju sa ocem, već apsolotnu ne postoji ni jedan razlog koji bi ukazivao na bilo kakve ranije razmirice izmedju V. i oštećenog. Čak šta više, ni iz iskaza saslušanih svjedokinja, B. B. i B. V. se ne naslućuje ni indicija u smislu bilo kakvog konflikta izmedju V. i oštećenog, već nasuprot, njihov odnos je bio pun uzajamne ljubavi, podrške oštećenog kao roditelja - dobrotvora, kako ga V. naziva i sa druge strane, uzvraćene  brige i pažnje koju je V. svakodnevno iskazivao prema svom ocu,  pomažući mu tokom bolesti, što je i majka optuženih, svjedokinja B.V. jasno istakla u svom svjedočkom iskazu.</span><span class="s3"> </span><span>I dalji slijed dogadjaja, kada optuženi B.R. po povratku kući puca iz puške, koje ponašanje upravo  manifestuje njegovu reakciju na ono što što je prethodno učinio, upućuje na nesumnjiv zaključak, da su neosnovani  i bez logičnog osnova navodi njegove odbrane, ne samo da nije povrijedio svog oca već i da nije imao saznanje da je njegov otac povrijedjen. U istovjetnom cilju, da  izbjegne krivicu, ovaj optuženi u kasnijim odbranama, nastojeći da eliminiše bilo koji razlog koji bi mogao ukazati na motiv sukoba izmedju njega i oštećenog,  neosnovano predstavlja da  je sa ocem bio u dobrim odnosima, iako je prilikom prvog saslušanja tvrdio da upravo zbog podjele imovine sa ocem nije čak ni razgovarao. I kritične večeri, a što je nesporno, optuženi R. je inicirao priču oko podjele imovine, pozivajući svog brata V. da razgovaraju na tu temu, što očigledno oštećenom nije bilo po volji, o čemu su se decidno izjasnili i optuženi V. i svjedokinja B.V.. Shodno navedenom, nesumnjivo je da je od ranije optuženi R. imao razmirice sa oštećenim upravo u vezi podjele imovine zbog čega je i kritične večeri došlo do svadje izmedju njih dvojice, nakon čega je ovaj verbalni konflikt eskalirao u inkriminisano porodično nasilje.</span><span class="s1"> </span>
</p>
<p class="p2"></p>
<p class="p2">
<span>Shodno ovakvom činjeničnom utvrdjenju, na osnovu medjusobne veze svih provedenih dokaza, budući da je  iz citiranog, kako osnovnog tako i dopunskog  nalaza i mišljenja vještaka medicinske struke, utvrdjeno   da je kritična povreda nastala isključivo kao posledica jako zamahnutog udarca mehaničkim odudjem te da je u kritičnim okolnostima, kada je povredjivanju oštećenog prethodila opisana svadja izmedju optuženog  R. i oštećenog, sud osnovano zaključuje da je optuženi B. jedini koji je ne samo imao motiv već i objektivno bio u mogućnosti da povrijedi oštećenog, budući da je optuženi B.V. isključivo štitio svog oca upravo od opisanog nasilja koje je R. primjenio prema oštećenom. Dovodeći u vezu ovako utvrdjeno činjenično stanje, činjenica da se ni optuženi ni saslušani svjedokinje koje su prisustvovale jednom dijelu kritičnog dogadjaja nijesu izjašnjavali na okolnosti povredjivanja oštećenog, nije od uticaja na drugačiju odluku suda. Naime,  ove okolnosti su utvrdjene na osnovu ukupnog rezultata i date ocjene provedenih dokaza, koji dokazi su u potpunom medjusobnom skladu, te kao takvi čvrsto i logički povezani u jednu cjelinu i kao sistem neposrednih i posrednih dokaza   upućuju u svojoj cjelovitosti i skupu na nesumnjiv zaključak, da je optuženi B.R. na način opisan u izreci presude izvršio inkriminisane radnje.</span><span class="s4">   </span>
</p>
<p class="p2"></p>
<p class="p2">
<span>Navodi svjedoka  F., da mu je oštećeni rekao da je pao, takodje nijesu od uticaja na drugačije činjenično utvrdjenje, budući da oštećeni, van svake sumnje ne bi insistirao da ga svjedok F. vozi u MUP, niti bi oštećeni odbio zahtjev ovog svjedoka, da mu pozove nekoga od ukućana a takodje ni slao drugog sina, optuženog V. da iz komšiluka pozove policiju, da je zaista kritičnu  povredu zadobio prilikom pada, koju mogućnost isključuje i vještak medicinske struke, izjašnjavajući se decidno da je rana tjemenog predjela nastala kao posledica jako zamahnutog mehaničkog orudja u navedeni dio glave oštećenog, ne ostavljajući bilo kakvu mogućnost da je ova povreda mogla nastati padom. Nadalje, i iz kazivanja svjedoka  F. jasno proizilazi da mu oštećeni nije objasnio  zbog čega zahtijeva da ga odveze u policiju pa je nesumnjivo,  imajući u vidu da se upravo radilo o porodičnom nasilju,  da  oštećeni o navedenom nije želio da  razgovara sa svjedokom već je kada je od strane policijskog inspektora upućen u bolnicu, doktoru koji ga je pregledao, saopštio kako je zadobio povredu, ne navodeći da je pao, kao to slijedi iz iskaza svjedoka  D. i sadržine citiranog ljekarskog  izvještaja. Imajući u vidu da je vještak medicinske struke isključiv da je kritična povreda u predjelu glave koja je i uzrokovala smrt oštećenog, posledica, samo i isključivo, opisanog udarca, a nikako pada, to se i opisana konfiguracija terena ne može dovoditi u vezu sa mehanizmom nastanka ove povrede. Nadalje, svjedok F. osim što tvrdi da mu je oštećeni u jednom trenutku rekao i da je pao, ne navodi da mu je oštećeni u vezi tog pada bilo što drugo objašnjavao a posebno, kada i gdje je pao niti kuda se oštećeni kretao dolazeći do njgove kuće. To što svjedok  F. navodi da mu je oštećeni rekao  da je došao odozgo ne znači da se oštećeni  kretao navedenim nepristupačnim ternom, budući da je činjenica da je štala od koje vodi navedeni put a pored koje je oštećeni morao proći, locirana iznad kuće svjedoka.   Budući da optuženi V. tvrdi da ga je otac kada su se nalazili na oko 150 m od štale zamolio da pozove policiju te da i optuženi R. tvrdi da se vratio kući sa navedene  livade u kojem trenutku se nalazio u blizini kruške koja se nalazi na putu ka štali na udaljenosti od kuće B. oko 150 m,  to je nesumnjivo utvrdjeno da je do povredjivanja oštećenog došlo u neosvijetljenom dijelu imanja, na putu od kuće ka štali. Činjenica je i da je opisani  teren izmedju štale i kuće svjedoka F. Sloba neprohodan, budući da je obrastao u šiblje i rastinje te da ne postoji bilo kakva utabana staza za kretanje pješaka, u što se sud uvjerio neposrednim opažanjem na licu mjesta. Medjutim, shodno prethodno utvrdjenom, da je povreda u predjelu glave oštećenog nastala jako zamahnutim udarcem, potenciranje ovakvog terena i stim u vezi pada oštećenog kao mogućeg načina zadobijanja kritične povrede, apsolutno nema osnova. Takodje, imajući u vidu sledeće činjenice, da se odmah od navedene štale prostire asfaltni lokalni put koji povezuje imanja porodica B. i F., kao i ugroženo zdravlje  oštećenog, te posebno otežano kretanje, nema logičnog  osnova, da je oštećeni umjesto asfaltnim putem, do kuće svjedoka F.a došao  prolazeći preko opisanog terena, kuda se inače, što ne spore ni optuženi, niko ne kreće. Shodno navedenom, potenciranje odbrane, da je usled opisane konfiguracije  navedenog terena a sobzirom na njegovo več ugroženo zdravlje moralo doći do pada oštećenog, iako niko kako od saslušanih svjedoka tako ni sami optuženi nijesu vidjeli kretanje oštećenog do kuće svjedoka F., pa samim tim ni tvrdili da je oštećeni do navedene kuće došao krećući se opisanim predjelom, je još jedna neosnovana tvrdnja, opovrgnuta provedenim dokazima.Takodje i to što vještak medicinske struke kako u osnovnom tako i dopunskom nalazu dozvoljava mogućnost, da su ostale povrede kod oštećénog, u predjelu desne jagodice i prelom šestog rebra, mogle nastati mehaniznom udara ali i pada na podlogu neravne površine,  ne znači da se oštećeni kretao ovim nepristupačnim terenom. Naime, vještak je pojasnio da, u dužem vremenskom intervalu oštećeni nije nužno morao da izgubi svijest, što upućuje da je  mogao da hoda. Imajući u vidu mišljenje vještaka, da se oštećeni nakon zadobijene povrede glave mogao kretati, što korespondira sa nespornom činjenicom,  da se optuženi nakon povredjivanja zaista i kretao jer je sam došao do kuće svjedoka F., činjenica  je da je oštećeni preostale dvije povrede mogao zadobiti padom, koju mogućnost i vještak dozvoljava. Nadalje, kako se od predmetne kuće porodice B., par stotina metara prostire mjestimično ravna livada  sve do navedene  štale, od koje vodi asfaltni put, to je krećući se od kritičnog mjesta na livadi do kuće svjedoka  F., oštećeni mogao zadobiti preostale dvije povrede u predjelu desne jagodice i šestog rebra, kako vještak navodi padom na tvrdu i neravnu podlogu, što je samo jedan od mogućih načina, nastanka ove dvije povrede. Dovodeći u vezu ovu mogućnost sa navodima odbrana optuženih koji negiraju da su vidjeli da je oštećeni u bilo kojem trenutku pao, to je oštećeni ove dvije povrede ukoliko su nastale padom, mogao zadobiti upravo nakon  što su se optuženi udaljili a on  se uputio ka kući svjedoka F., što sve ukazuje da su ove dvije povrede ukoliko su posledica pada,  nastale nakon zadobijanja kritične povrede u tjemenom predjelu.  Konačno, nesumnjivo je da se ove dvije povrede u predjelu desne jagodice i šestog rebra ne mogu dovesti u vezu sa smrću oštećenog, koja je kako je to utvrdjeno uzrokovana povredom u tjemenom predjelu nanijetom jako zamahnutim udarcem, pa to što provedenim dokazima nije utvrdjeno da li je preostale dvije povrede oštećeni zadobio padom ili udarcem, nije od uticaja na drugačiju odluku suda. </span>
</p>
<p class="p2"></p>
<p class="p2">
<span>Iskaze saslušanih svjedoka D., Ž.  i K., sud je ocjenio kao vjerodostojne i objektivne.Ovi svjedoci nijesu očevidci kritičnog dogadjaja pa su iznijeli svoja opažanja o okolnostima u kojima su neposredno učestvovali. Takodje i svjedočenje F. Sloba sud ocjenjuje kao vjerodostojno. Kako je predmetni štap za koji saslušani ukućani oštećenog ne spore da je kako ranije tako i kritičnom prilikom služio oštećenom kao pomoć pri kretanju, pronadjen polomljen na licu mjesta, te imajući u vidu da svjedok F., kako navodi, nije primjetio da je oštećeni kada je došao kod njega kući imao bilo kakav štap,  to su i ovi navodi svjedoka F. objektivni i vjerodostojni. Navodi ovog svjedoka, da mu je oštećeni rekao da je pao ne dovode u sumnju objektivnost njegovog ukupnog kazivanja budući da  je nesumnjivo da oštećeni nije želio da kaže ovom svjedoku razlog zbog čega ide u policiju, jer to svakako oštećeni ne bi činio da je kritičnu povredu zadobio usled pada.</span>
</p>
<p class="p2"></p>
<p class="p2">
<span>Svjedoci B. R. i B.N., takodje nijesu očevidci kritičnog dogadjaja pa se o navedenom nijesu ni mogli izjašnjavati. Njihova zapažanja, kao bliskih srodnika, brata i snahe oštećenog,   o medjusobnim odnosima porodice B. su istovjetna.Kako je tema podjele imovine ipak intima  uže porodice, ovim svjedocima bez obzira na srodničku bliskost sa oštećenim i njegovom porodicom, nijesu morale biti poznate  okolnosti u vezi podjele imovine niti da li u vezi sa tim postoje eventualne razmirice i izmedju kojih članova porodice B..   </span>
</p>
<p class="p2"></p>
<p class="p2">
<span>Kazivanje svjedokinje B. B. u dijelu navedenih okolnosti, da je optuženi B.V. zadao optuženom R. jedan udarac, sud je ocjenio kao neosnovano, budući da je opovrgnuto provedenim dokazima, iz razloga koji su prethodno navedeni, čime je ova svjedokinja pristrasno i sračunato nastojala da pomogne optuženom B.R., zašto je kao njegova supruga i imala motiv. Evidentno je nastojanje ove svjedokinje da medjusobne porodične odnose prikaže idealnim, što očigledno nije bio slučaj, imajući u vidu kritično dešavanje i ranije razmirice izmedju optuženog B.R. i oštećenog upravo po pitanju podjele imovine, što  je optuženi R. i sam istakao prilikom prvog saslušanja a što se posredno da zaključiti i iz navoda odbrane optuženog V., kada je naveo da tema podjele imovine na kojoj je insistirao R., nije bila po volji roditelja, što potvrdjuje i svjedokinja B.V., navodeći da je par dana prije kritičnog dogadjaja R. inicirao priču o podjeli imovine,  što oštećenom nije bilo po volji. </span>
</p>
<p class="p2"></p>
<p class="p2">
<span>Provedenim dokazima nijesu potkrijepljeni ni navodi optužbe da su se optuženi R. i V. medjusobno udarali. Naime, optuženi B.V. tvrdi da osim što ga je gurao, R. nije zadao nijedan udarac, a takodje navodi da ni R. kritičnom prilikom nije  njega udarao. Optuženi V. po sopstvenom kazivanju nije imao povrede po tijelu, zbog čega se nije ni obraćao ljekaru. Takodje ni svjedokinje B.V. i B. B. ni u jednom trenutku tokom cijelog postupka ne pominju da je B. R. zadavo udarce optuženom B. V.. Kako su provedenim dokazima opovrgniti navodi optuženog R., da mu je optuženi V. zadao udarce pesnicama  na način kako je to prethodno objašnjeno, shodno navedenom sud je iz činjeničnog opisa dispozitiva u stavu I izreke  presude, kao nedokazane, izostavio navode optužbe, da su optuženi jedan drugom primjenom grubog nasilja narušili tjelesni integritet, na način što su se potukli udarajući se medjusobno pesnicama. Budući da je zastupnik optužbe u završnoj riječi ostao u cijelosti pri ovako izmijenjenoj optužbi a da je provedenim dokazima na glavnom pretresu, u dijelu naprijed navedenih okolnosti, utvrdjeno činjenično stanje drugačije nego što je ono predstavljeno dispozitivom optužbe,  sud je  izostavljanjem nedokazanih okolnosti, da su se optuženi medjusobno udarali pesnicama, optuženog B.R. oglasio krivim za isto krivično dijelo, ostajući u granicama činjeničnog osnova optužnice, čime nije povrijedjen identitet optužbe i presude. </span>
</p>
<p class="p2"></p>
<p class="p2">
<span>Sud je takodje u stavu I izreke  presude, u pogledu sredstva kojim je kritična povreda nanijeta oštećenom, umjesto navoda optužbe da se radi o "drvenoj motki" naveo da se radi o orudju, uzdužnog, kobasičastog oblika, budući da je ova činjenica utvrdjena provedenim dokazima. Naime, sudski vještak medicinske struke je na osnovu dužine rane u tjemenom predjelu, koja  primarno iznosi 6 cm, kao i njenog kobasičastog odnosno uzdužnog oblika,  opredijelio oblik orudja kojim je nanijeta kritićna povreda. Budući da je utvrdjeno da ova povreda, kako je to prethodno opisano nije nanijeta predmetnim štapom, te da nije pronadjen predmet kojim je optuženom nanijeta opisana povreda, a da je zastupnik optužbe u završnoj riječi, nakon provedenog dokaznog postupka, ostao u cijelosti pri izmijenjenoj optužbi, sud je iz činjeničnog opisa izreke presude jer nijesu potkrijepljene provedenim dokazima, izostavlio navode optužbe da je opisana povreda nanijeta "drvenom motkom". Kako je iz nalaza i mišljenja vještaka utvrdjeno da je kritična povreda nanijeta udarcem jako zamahnutog orudja uzdužnog oblika to je sud u skladu sa provedenim dokazima istovjetno označio sredstvo povredjivanja, čime takodje nije povrijedjen identitet optužbe i presude niti je apsolutno dovedena u sumnju podobnost opisanog sredstva da tijelo teško povrijedi i zdravlje teško naruši. Naime, imajući u vidu nesumnjivo utvrdjenu činjenicu, da je  rana prskotina tjemenog predjela nanijeta direktnim dejstvom sile, odnosno udarcem jako zamahnutog mehaničkog orudja u opisani predio glave, što je imalo za posledicu nastanak oštećenja po život važnih moždanih centara usled kojih je kod oštećenog nastupila smrt, nema sumnje da se radi o sredstvu podobnim da tijelo teško povrijedi i zdravlje teško naruši pa  shodno navedenom nije od uticaja što provedenim dokazima nije bilo moguće precizno utvrditi  o kojoj se konkretno vrsti orudja radi, tj. da li je u pitanju drvena motka ili neki drugi predmet sličnog oblika.</span>
</p>
<p class="p2"></p>
<p class="p2">
<span>Shodno utvrdjenom činjeničnom stanju, nesumnjivo je da je optuženi B.R. primjenom grubog nasilja, opisanim radnjama narušio tjesesni integritet svog oca oštećenog B.D.. Naime, optuženi B.R. se kritičnog dana nakon opisanog grubog obraćanja svom ocu, što je i uslovilo svadju i prepirku izmedju njih dvojice, mašio opisanog orudja sa kojim je oštećenom nanio opisanu tešku tjelesnu povredu u tjemenom predjelu od koje povrede je uslijed oštećenja važnih moždanih centara kod oštećenog nastupila smrt dana 23.09.2011. godine. Ovakva upotreba sile nesumnjivo predstavlja primjenu grubog nasilja. Nanoseći kritičnu povredu oštećenom opisanim orudjem, optuženi B.R. je izvršio kvalifikovani oblik krivičnog djela nasilje u porodici ili porodičnoj zajednici, budući da je  pri izvršenju djela upotrijebio sredstvo podobono da tijelo teško povrijedi i zdravlje teško naruši uslijed čega je navedenog dana nastupila smrt oštećenog. Shodno navedenom optuženi B.R. je postupao umišljajno, svjestan da upotrebom sile vrši nasilje prema članu svoje porodice, ocu, te svjestan da u izvšrenju ovog djela koristi sredstvo podobno da tijelo teško povrijedi i zdravlje teško naruši,  što je i htio, dok je u odnosu na smrt oštećenog postupao nehatno, budući da je bio svjestan da inkriminisanom radnjom može izvršiti djelo ali je olako držao da do toga neće doći pa su se u radnjama optuženog B.R., pored objektivnih stekla i subjektivna obelježja bića krivičnog djela za koje je osudjen. </span>
</p>
<p class="p2"></p>
<p class="p2">
<span>Sud je dužan ukazati da pravna kvalifikacija iz izmijenjene optužnice u odnosu na  optuženog  B. R. kome je stavljeno na teret da je izvršio jedno krivično dijelo nasilje u porodici ili u porodičnoj zajednici iz člana 220 stav 4 u vezi stava 2 i 1 Krivičnog zakonika, nije odgovarajuća, budući da se ovaj optuženi tereti da je opisanim radnjama izvršio nasilje prema dvojici oštećenih, bratu V. i ocu, oštećenom B. D..Medjutim, kako provedenim dokazima nije dokazano da je optuženi R. izvršio nasilje prema bratu V.u, te budući da je optuženom B.  R.izmijenjenom optužbom stavljeno na teret izvršenje samo jednog krivičnog dijela nasilje u porodici  ili u porodičnoj zajednici iz člana 220 stav 4 u vezi stava 2 i 1 Krivičnog zakonika,  sud je izostavljanjem nedokazanih okolnosti, da je optuženi B.R. takodje udarao pesnicama svog brata V., optuženog B.R. oglasio krivim za isto krivično dijelo.</span>
</p>
<p class="p2"></p>
<p class="p2">
<span>Sud je nakon što je zastupnik optužbe odustao od predloga za pribavljanje izvoda iz kaznene evidencije za optuženog B.R., odlučio da se neće</span><span class="s1"> </span><span>pribavljati, imajući u vidu da je mjesto rodjenja ovog optuženog u Švedskoj, pa bi insistiranje na pribavljanju ovog dokaza vodilo odugovlačenju postupka. </span>
</p>
<p class="p2"></p>
<p class="p2">
<span>Prilikom izbora vrste  i visine krivične sankcije, Sud je cijenio sve okolnosti iz čl. 42 KZ, koje su od uticaja da kazna bude manja ili veća, pa je od olakšavajućih okolnosti na strani optuženog B.R., uzeo u obzir porodične prilike, oženjen, otac tek rodjenog djeteta,  dok otežavajućih  okolnosti nije bilo. Cijeneći navedenu okolnost kao osobito olakšavajuću, nalazeći da je takve prirode da će se u konkretnom slučaju i sa ublaženom kaznom postići svrha kažnjavanja, sud je primjenom odredaba o ublažavanju kazne iz čl. 45 i 46 KZ, optuženog osudio na kaznu zatvora u trajanju od jedne godine i šest mjeseci. Imajući uz navedeno u vidu težinu učinjenog krivičnog djela, Sud je mišljenja da je ovako odmjerena kazna zatvora neophodna i dovoljna za ostvarenje svrhe kažnjavanja, kako sa gledišta generalne, tako i sa gledišta specijalne prevencije, te da će uticati na optuženog da ubuduće ne vrši krivična djela, uticati na njegovo prevaspitavanje i imati vaspitni uticaj na druge da ne vrše krivična djela.</span>
</p>
<p class="p2"></p>
<p class="p5">
<span>Shodno čl. 51 KZ, vrijeme koje je optuženi proveo  u pritvoru u trajanju kao u izreci presude, uračunato je u izrečenu kaznu zatvora.  </span>
</p>
<p class="p2"></p>
<p class="p2">
<span>Odluka o troškovima krivičnog postupka – paušala iz stava I izreke presude zasnovana je na odredbi čl. 229 ZKP-a. Troškovi krivičnog postupka se odnose na nagradu sudskom vještaku medicinske struke za izradu i odbranu citiranih nalaza i mišljenja i odmjereni su u ukupnom iznosu od 671,00,  dok je paušal u iznosu od 100,00 €  odmjeren srazmjerno dužini trajanja postupka, složenosti predmeta i imovnim prilikama optuženog.</span>
</p>
<p class="p6"></p>
<p class="p2">
<span>Provedenim dokazima nijesu potkrijepljeni navodi optužbe da je optuženi </span><span class="s1">B.V.</span><span> izvršio krivično djelo stavljeno mu na teret izmijenjenom optužnicom. </span>
</p>
<p class="p2"></p>
<p class="p2"></p>
<p class="p2">
<span>Naime, provedenim dokazima je utvrdjeno da je  optuženi V. na poziv svog brata R. došao u njegovu kuću da razgovaraju o podjeli imovine  koji razgovor je takodje vodjen na inicijativu R.. Iako je ovaj razgovor bio povišenog tona, budući da ga je čula svjedokinja B. B. koja se nalazila ispred kuće, izmedju optuženih nije došlo do bilo kakvog fizičkog nasilja. Optuženi su na poziv oštećenog, upućen V.u koji poziv mu je posredno prenijela svjedokinja B. B., zajedno izašli iz R. kuće. Tek po izlasku iz kuće, nakon opisanog grubog obraćanja optuženog R. svom ocu, kada je došlo do svadje izmedju oštećenog i optuženog B.R., optuženi B.V. se umiješao u navedeni verbalni konflikt izmedju ove dvojice, obraćajući se R. riječima "hoćes li to da mi biješ oca". Nesumnjivo da ovakva V. reakcija nema karakter nasilja prema optuženom R., već je njegova umiješanost u nastali konflikt bila iznudjena R. grubim i drskim obraćanjem prema ocu kojeg je V. u datim okolnostima samo namjeravao da zaštiti, strahujući od eventualnog prestojećeg R.ovog nasilja  prema oštećenom, koje je opisanim ponašanjem R. jasno manifestovao. </span>
</p>
<p class="p2"></p>
<p class="p2">
<span>Nadalje, neosnovani su navodi optužbe da je optuženi V. zadao udarce pesnicom optuženom R., budući da za takve navode optužbe nema utemeljenja u provedenim dokazima. Naime, kako je to prethodno objašnjeno, kritičnom prilikom optuženi B.V. nije zadao nijedan udarac svom bratu optuženom B.R., što se jasno zaključuje kako iz odbrane optuženog B.V.a tako iz iskaza svjedokinje B. V., koja je očevidac dogadjaja koji se odvijao u osvijetlejnom dijelu dvorišta predmetne kuće. Ova svjedokinja istovjetno tokom cijelog postupka tvrdi da  su se optuženi samo medjusobno gurali. Nasuprot saglasnim navodima ove svjedokinje sa odbranom optuženog V., koji takodje negira da je svo vrijeme kritičnog dogadjaja zadao bilo kakav udarac optuženom R., sud je navode odbrane optuženog B.R., u dijelu da mu je V. kritičnom prilikom zadao opisane udarce pesnicom u predjelu donje vilice, kao i  navode svjedokinje B. B., da je V. kritičnom prilikom zadao jedan udarac optuženom R., odbacio kao neosnovane. Ovo iz razloga što je njihovo kazivanje u pogledu ovih istih okolnosti ne samo medjusobno različito i protivurječno, već imajući u vidu i činjenicu da se iz citirane medicinske dokumentacije i nalaza i mišljenja sudskog vještaka medicinske struke, utvrdjuje da u predjelu gdje R. tvrdi da su mu nanijeti udarci, tj. u predjelu lica, tačnije donje vilice, optuženi R. nije imao povreda. To što obojica optuženih negiraju da je bilo ko od učesnika ovog dogadjaja padao nije apriori argumentovana tvrdnja, budući da vještak izjašnjavajući se o mehanizmu nanošenja povrede  u vidu otoka potiljka kod optuženog B. R. ne samo da dozvoljava mogućnost da je ova povreda nastala padom već je potencira kao najvjerovatniju, odnosno daje joj prednost u odnosu na udarac kao drugi mogući način nastanka ove povrede.Nadalje,  iz citiranog izvještaja ljekara jedinice za HMP u D.,  slijedi da je oteklina potiljačnog predjela veličine lješnika, nanijeta drvenim predmetom što takodje ni vještak ne isključuje kao mogućnost, dozvoljavajući čak  da je posledica dejstva, polomljenog drvenog štapa, u koji je izvršio uvid. Kada ovakvo mišljenje vještaka dovedemo u vezu sa činjenicom, da ni optuženi B.R. ne navodi da ga je optuženi V. niti pesnicom niti štapom udario u predjelu potiljka, to navedeno upućuje na zaključak da ovu povredu optuženom B.R. nije nanio optuženi B.V.. Shodno navedenom, budući da povredu u predjelu potiljka  optuženom B.R.u nije nanio optuženi V., nije od uticaja na drugačiju odluku to što provedenim dokazima nije utvrdjeno, da li je ova povreda nastala padom ili udarcem rdvenim predmetom, odnosno predmetnim štapom. Takodje, imajući u vidu da je oguljotina u predjelu ispod lijevog rebarnog luka koju je u kritičnom dogadjaju zadobio optuženi R., mogla nastati kao posljedica udarca tupinom zamahnutog mehaničkog orudja dok su opisane povrede u predjelu ruke koje je R. zadobio mogle biti nanijete predmetnim štapom, kako to vještak ističe u usmenom izjašnjenju na glavnom pretresu, i s tim u vezi da optuženi R. nijednom nije naveo da ga je V. udarao pesnicama u predjelu rebara, te kako obojica optuženih ne spore da je oštećeni zadao optuženom R.u par udaraca štapom, a budući da je i optuženi R. u odbrani na glavnom pretresu opovrgao svoje ranije navode, da ga je u bilo kojem trenutku V. udarao štapom, to nema dokaza da je optuženi V.  nanio opisane povrede optuženom R. i to kako pesnicama tako ni štapom.</span><span class="s1"> </span>
</p>
<p class="p2"></p>
<p class="p2">
<span>Kako je nesumnjivo utvrdjeno da optuženi V. nije</span><span class="s1"> </span><span>svom bratu, optuženom R. zadao udarce pesnicima kako to optužba tvrdi, niti bilo koji drugi udarac, to V. nije narušio tjelesni integritet svog brata. To što se optuženi V. umiješao  prvo u verbalni a potom i fizički sukob izmedju optuženog R. i oštećenog, reagujući na opisano R. postupanje, riječima “oćeš li to da mi biješ oca“, ovakvom njegovom ponašanju apsolutno se ne može pripisati karakter nasilja već nasuprot, evidentno je njegovo nastojanje da zaštiti oca od prestojećeg nasilja. Takodje ni dalje njegove radnje, to što je nakon ovakve verbalne reakcije, gurao R., upravo u istom cilju, da spriječi i fizički kontakt izmedju brata, optuženog R. i oštećenog,  nemaju karakter nasilja niti su u datim okolnostima prijetile da optuženom R. bude ugrožen tjelesni integritet. Pokušavajući da samo guranjem spriječi fizički konflikt izmedju ove dvojice, optuženi V.  je takodje jasno manifestovao namjeru da zaštiti oštećenog, koji je imajući u vidu evidentno loše zdravstveno stanje i starosnu dob,  već dovoljno bio uzrujan i samim verbalnim konfliktom koji je i od ranije bio razlog razmirica izmedju R. i oštećenog. </span>
</p>
<p class="p2"></p>
<p class="p2">
<span>Kako je činjeničnim opisom optužbe, inkriminisana radnja koja se stavlja na teret optuženom B.V. opisana kao  primjena grubog nasilja narušavanjem tjelesnog integriteta svoga brata B.R., na način što se nakon kraće prepirke, koja je nastala izmedju B.R.a i njegovog oca B.D., potukao sa B.R., udarajući ga pesnicama, te budući da su provedenim dokazima opovrgnuti navodi optužbe da je optuženi V. udarao optuženog  R. pesnicama, to ga je sud oslobodio optužbe jer nije dokazano da je izvršio krivično djelo stavljeno mu na teret. </span>
</p>
<p class="p2"></p>
<p class="p5">
<span>Odluka o troškovima krivičnog postupka iz stava II izreke presude, zasnovana je na odredbi čl.230 st. 1 ZKP-a. Troškovi se odnose na nagradu braniocu optuženog B.V.a, odredjenom po službenoj dužnosti  u ranijoj fazi postupka,  odmjereni su ukupnom iznosu od 700,00 € i padaju na teret posebnog razdjela budžeta za rad suda. </span>
</p>
<p class="p5"></p>
<p class="p5"></p>
<p class="p5"></p>
<p class="p2">
<span>Na osnovu navedenog, a u smislu citiranih zakonskih odredbi, odlučeno je kao u izreci presude.</span>
</p>
<p class="p2"></p>
<p class="p7">
<span class="s1">VIŠI SUD U PODGORICI</span>
</p>
<p class="p4">
<span class="s1">Dana, 20.09.2013. godine</span>
</p>
<p class="p4"></p>
<p class="p2">
<span class="s1">ZAPISNIČAR,                                       PREDSJEDNIK VIJEĆASUDIJA,</span>
</p>
<p class="p2">
<span class="s1">Vinka Rakočević s.r.	                                               Ana Vuković s.r.</span>
</p>
<p class="p2">
<span class="s1">		                                  		      </span>
</p>
<p class="p2"></p>
<p class="p2"></p>
<p class="p2">
<span class="s1">PRAVNA POUKA</span>
</p>
<p class="p2">
<span class="s1">Protiv ove presude, dozvoljena je</span>
</p>
<p class="p2">
<span class="s1">žalba u roku od 15 dana od dana </span>
</p>
<p class="p2">
<span class="s1">prijema pismenog otpravka presude, preko ovog suda,</span>
</p>
<p class="p2">
<span class="s1">Apelacionom sudu Crne Gore.</span>
</p>
<p class="p2"></p>
<p class="p4">
<span class="s1">Za tačnost otpravka tvrdi i ovjerava</span>
</p>
<p class="p4">
<span class="s1">namještenik suda</span>
</p>
<p class="p4">
<span class="s1">____________________________</span>
</p>
<p class="p2"></p>
<p class="p2"></p>
<p class="p2"></p>
<p class="p2"></p>
<p class="p2"></p>
<p class="p2"></p>
<p class="p2"></p>
<p class="p8"></p>
<p class="p9"></p>


</body>