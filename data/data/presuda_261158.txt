<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{;font-family:'Arial'}
.span3{;font-size:12pt;font-family:'Arial';font-weight:800}
.span4{color:#000000;font-size:12pt;font-family:'Arial'}
.span5{;font-size:12pt;font-family:'Arial';text-decoration:underline}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span class="span1">K.br. 62/2014</span>
</p>
<p style="text-align:center;">
<span></span>
</p>
<p style="text-align:center;">
<span class="span1">U IME CRNE GORE</span>
</p>
<p>
<span class="span1">VIŠI SUD U PODGORICI, kao prvostepeni krivični, u vijeću sastavljenom od sudije Vladimira Novovića, kao predsjednika vijeća i sudija Vesne Moštrokol i Dragice Vuković, kao članova vijeća, uz učešće Mire Radulović, kao zapisničara, u krivičnom predmetu protiv okrivljenih B. V., iz Podgorice, koga brani Danilo Mićović, advokat iz Podgorice, i Šćepanović Željka, iz Podgorice, koga brani Šćepanović Branko, advokat iz Podgorice, zbog krivičnog djela razbojništvo iz čl. 242 st. 4 u vezi st. 1 u vezi čl. 23 KZ CG, odlučujući po optužnici Višeg državnog tužilaštva u Podgorici </span><span class="span1">Kt.br. 142/13 od 03.06.2014. godine, koju je na glavnom pretresu zastupao Željko Tomković, zamjenik VDT-a Podgorica, nakon održanog glavnog i javnog pretresa dana 20.11.2015. godine, u prisustvu zastupnika optužbe, okrivljenih i njihovih branilaca, donio je dana 27.11.2015. godine, i istog dana javno objavio</span>
</p>
<p style="text-align:center;">
<span class="span1">PRESUDU</span>
</p>
<p>
<span class="span1">Okrivljeni:</span>
</p>
<p>
<span class="span1">1. B. V.</span><span class="span1">, JMBG .........,</span><span class="span1"> od oca S. i majke M., rođene Z., rođen ...... godine u Podgorici, sa prebivalištem u Podgorici, ..... bb, državljanin Crne Gore, pismen, završio Srednju Trgovinsku školu, nezaposlen, neoženjen, bez djece, srednjeg imovnog stanja, osuđivan presudom Višeg suda u Podgorici K.br. 108/06 od 08.05.2007.godine, zbog krivičnog djela neovlašćena proizvodnja, držanje i stavljanje u promet opojnih droga iz čl. 300 st. 1 KZ CG, na kaznu zatvora u trajanju od 1 (jedne) godine i presudom Osnovnog suda u Podgorici K.br. 08/1353 od 04.12.2009.godine, zbog krivičnog djela ugrožavanje javnog saobraćaja iz čl. 339 st. 3 u vezi st. 1 KZ CG, na 30 (trideset) dana zatvora, uslovno na 1 (jednu) godinu, lišen slobode od 26.09.2013.godine do 28.09.2013.godine,</span>
</p>
<p>
<span class="span1">2. Š. Ž.</span><span class="span1">, zvani "Ž.", JMBG .........,</span><span class="span1">od oca N. i majke V., rođene B., rođen ....... godine u Podgorici, sa prebivalištem u Podgorici, Ulica ......-Tološi, državljanin Crne Gore, pismen, završio Srednju Elektrotehničku školu, po zanimanju elektromehaničar, nezaposlen, oženjen, bez djece, srednjeg imovnog stanja, osuđivan presudom Višeg suda u Podgorici K.br. 24/01 od 27.10.2001.godine, zbog krivičnog djela neovlašćena proizvodnja i stavljanje u promet opojnih droga iz čl. 245 st. 1 KZ SRJ, na kaznu zatvora u trajanju od 1 (jedne) godine, presudom Osnovnog suda u Podgorici K.br. 04/1007 od 30.09.2006.godine, zbog krivičnog djela kradja iz čl. 239 st. 1 KZ CG, na kaznu zatvora u trajanju od 2 (dva) mjeseca, presudom Višeg suda u Podgorici K.br. 163/03 od 12.09.2006.godine, zbog krivičnih djela neovlašćena proizvodnja i stavljanje u promet opojnih droga iz čl. 245 st. 1 KZ SRJ i nasilničko ponašanje iz čl. 195 st. 2 u vezi st. 1 KZ RCG na jedinstvenu kaznu zatvora u trajanju od 1 (jedne) godine i 3 (tri) mjeseca, presudom Osnovnog suda u Podgorici K.br. 05/123 od 12.02.2007.godine, zbog krivičnog djela kradja iz čl. 239 st. 1 KZ, na </span><span class="span1">kaznu zatvora u trajanju od 3 (tri) mjeseca, presudom Osnovnog suda u Podgorici K.br. 08/287 od 30.10.2008.godine, zbog krivičnog djela teška kradja iz čl. 240 st. 1 tač. 1 KZ CG, na kaznu zatvora u trajanju od 5 (pet) mjeseci, presudom Osnovnog suda u Podgorici K.br. 06/1578 od 29.05.2009.godine, zbog krivičnog djela kradja iz čl. 239 st. 1 KZ, na kaznu zatvora u trajanju od 3 (tri) mjeseca, presudom Osnovnog suda u Podgorici K.br. 08/377 od 30.06.2009.godine, zbog krivičnog djela teška kradja iz čl. 240 st. 1 tač. 1 i 2 KZ, na kaznu zatvora u trajanju od 1 (jedne) godine i 6 (šest) mjeseci i presudom Osnovnog suda u Podgorici K.br. 05/877 od 04.03.2008.godine, zbog krivičnog djela teška kradja iz čl. 240 st. 1 tač. 1 KZ, na kaznu zatvora u trajanju od 2 (dvije) godine, lišen slobode od 26.09.2013.godine do 28.09.2013.godine,</span>
</p>
<p style="text-align:center;">
<span class="span1">KRIVI SU</span>
</p>
<p>
<span class="span1">Što su:</span>
</p>
<p>
<span class="span1">Dana 23.09.2013. godine, oko 02,55 časova, u Podgorici, u ul. ......, u prostorijama dispečerskog centra taksi udruženja “Red plus taxi”, okrivljeni B. V. i Š. Ž., zajedno sa još jednim NN licem, u grupi, po prethodnom dogovoru, prijetnjom da će neposredno napasti na život i tijelo oštećenog B. A., oduzeli tuđu pokretnu stvar, u namjeri da njenim prisvajanjem pribave sebi protivpravnu imovinsku korist, iako su bili svjesni svega toga, pa su to i htjeli, na način što su se svi trojica prethodno dovezli vozilom marke “Mercedes” reg. oznaka ........, vlasništvo okrivljenog B., u blizini prostorija pomenutog taxi udruženja, te potom dvojica od njih izašli iz navedenog vozila i krenuli u pravcu prostorija navedenog dispečerskog centra, dok je treće lice ostalo u vozilu i čuvalo im stražu, a potom ta dvojica sa maskama na glavama ušli u prostorije pomenutog dispečerskog centra, gdje je zatim jedan od njih prišao oštećenom B. A. sa leđa i uz prijetnju pištoljem naredio mu da legne na pod, te nakon što je oštećeni legao na pod, prišao kasi i podesnim sredstvom odvalio vrata iste, koja je bila zaključana, te iz unutrašnjosti kase oduzeo novac, vlasništvo oštećenog „Red plus taxi“, u iznosu od 363,95 €, nakon čega su sa prisvojenim novcem obojica pobjegli iz navedenih prostorija i došli do pomenutog putničkog motornog vozila, i zajedno sa trećim licem, koje ih je čekalo u vozilu, navedenim vozilom se udaljili ulicom Branka Ćopića u pravcu podvožnjaka ka Staroj Zlatici.</span>
</p>
<p>
<span class="span1">- čime su kao saizvršioci počinili krivično djelo razbojništvo iz čl. 242 st. 4 u vezi st. 1 u vezi čl. 23 st. 2 Krivičnog zakonika Crne Gore.</span>
</p>
<p>
<span class="span1">Pa sud okrivljene B. V. i Š. Ž.,primjenom odredbi čl. 2, 4, 5, 13, 15, 32, 36, 42 i 51 Krivičnog zakonika Crne Gore, te čl. 226, 229 i 374 Zakonika o krivičnom postupku, </span>
</p>
<p>&nbsp;</p>
<p style="text-align:center;">
<span class="span1">O S U Đ U J E</span>
</p>
<p>
<span class="span1">Okrivljenog B. V. na kaznu zatvora u trajanju od 3 (tri) godine u koju mu se uračunava vrijeme za koje je lišen slobode od 26.09.2013.godine do 28.09.2013.godine.</span>
</p>
<p>
<span class="span1">Okrivljenog Š. Ž. na kaznu zatvora u trajanju od 3 (tri) godine i 6 (šest) mjeseci, u koju mu se uračunava vrijeme za koje je lišen slobode od 26.09.2013.godine do 28.09.2013.godine.</span>
</p>
<p>
<span class="span1">Na osnovu čl.66 i 71 Krivičnog zakonika Crne Gore okrivljenom Š. Ž.izriče se mjera bezbjednosti obavezno liječenje narkomana koja će se izvršavati u ustanovi za izvršenje kazne ili u odgovarajućoj zdravstvenoj ili drugoj specijalizovanoj ustanovi, dok bude postojala potreba za liječenjem, ali ne duže od 3 godine, s tim što se vrijeme provedeno u ustanovi za liječenje uračunava u kaznu zatvora.</span>
</p>
<p>
<span class="span1">Na osnovu čl. 482 Zakonika o krivičnom postupku, u vezi čl. 112 i 113 st. 1 Krivičnog zakonika Crne Gore okrivljeni B. V. i Š. Ž. obavezuju se da na ime imovinske koristi pribavljene krivičnim djelom plate budžetu Crne Gore iznose od po 181,975 eura, u roku od 15 dana po pravosnažnosti presude.</span>
</p>
<p>
<span class="span1">Obavezuju se okrivljeni B. V. i Š. Ž. da solidarno na ime troškova krivičnog postupka uplate budžetu Crne Gore iznos od 1.226,00 eura, da okrivljeni Š. Ž. na ime troškova krivičnog postupka uplati budžetu Crne Gore iznos od 125,00 eura, kao i da okrivljeni B. V. i Š. Ž. po osnovu sudskog paušala plate budžetu Crne Gore iznose od po 200,00 eura, a sve u roku od 15 dana po pravosnažnosti presude, dok će o ostalim troškovima krivičnog postupka sud odlučiti naknadno, posebnim rješenjem, po pribavljanju podataka o njihovoj visini.</span>
</p>
<p style="text-align:center;">
<span class="span1">Obrazloženje</span>
</p>
<p>
<span class="span1">Optužnicom VDT-a Podgorica Kt.br. 142/13 od 03.06.2014. godine, okrivljenima B. V. i Š. Ž. stavljeno je na teret da su kao saizvršioci, počinili krivično djelo razbojništvo iz člana 242 stav 4 u vezi stava 1 u vezi člana 23 Krivičnog zakonika Crne Gore. Zastupnik optužbe je u završnoj riječi izmijenio činjenični opis dispozitiva optužnice, tako što je okrivljenima stavio na teret da su: "</span><span class="span2"> </span><span class="span1">Dana 23.09.2013. godine, oko 02,55 časova, u Podgorici, u ul. Branka Ćopića br.1, u prostorijama dispečerskog centra taksi udruženja “Red plus taxi”, okrivljeni B.V. i Š.Ž., zajedno sa još jednim NN licem, u grupi, po prethodnom dogovoru, oduzeli tuđu pokretnu stvar, u namjeri da njenim prisvajanjem pribave sebi protivpravnu imovinsku korist, iako su bili svjesni da oduzimaju tuđu pokretnu stvar, pa su to i htjeli, i to jedan od njih, upotrebom sile i prijetnjom da će neposredno napasti na život i tijelo oštećenog B. A., a ostala dvojica, ostvarujući zajedničku odluku drugom radnjom sa umišljajem bitno doprinijeli izvršenju krivičnog djela, na način što su se svi trojica prethodno dovezli vozilom marke “Mercedes” reg. oznaka ......., vlasništvo okrivljenog B., u blizini prostorija pomenutog taxi udruženja, te potom dvojica od njih izašli iz navedenog vozila i krenuli u pravcu prostorija navedenog dispečerskog centra, dok je treće lice ostalo u vozilu i čuvalo im stražu, potom dvojica od njih sa maskama na glavama ušli u prostorije pomenutog dispečerskog centra, zatim jedan od njih prišao oštećenom B. A. sa leđa i uz prijetnju pištoljem naredio mu da legne na pod, te nakon što je oštećeni legao na pod, dvojica od njih su prišli plakaru i podesnim sredstvom odvalili vrata istog, koja su bila zaključana, te iz unutrašnjosti plakara oduzeli i prisvojili novac u iznosu od 363,95 €, nakon čega su pobjegli iz navedenih prostorija i došli do pomenutog putničkog motornog vozila, nakon čega su zajedno sa trećim licem, koje ih je čekalo u vozilu, navedenim vozilom se udaljili ulicom Branka Ćopića u pravcu podvožnjaka ka Staroj Zlatici“, dok je pravna kvalifikacija krivičnog djela ostala ista. </span><span class="span1">Konačno je predložio sudu da okrivljene B. V. i Š. Ž. oglasi krivim za krivično djelo stavljeno im na teret i osudi po zakonu.</span>
</p>
<p>
<span class="span1">Okrivljeni B. V. je u odbrani datoj u prethodnom postupku u bitnom naveo da ne priznaje izvršenje krivičnog djela koje mu se stavlja na teret prijavom CB Podgorica. Tvrdi da nema nikakve veze sa izvršenjem krivičnog djela razbojništvo u </span><span class="span1">dispečerskom centru „Red plus taxi“. Pojasnio je da je tačno da se vozilo marke „ Mercedes“ reg. oznaka ....... nalazi u njegovom vlasništvu, ali da nije tačno da je on sa tim vozilom učestvovao u izvršenju navedenog krivičnog djela. Dana 22.09.2013. godine, oko 18,00 časova, pozvao ga je telefonom Š. Ž. sa svog broja telefona ......, na njegov broj ........ Istakao je da ga je u tom razgovoru zamolio da mu pozajmi vozilo, dok mu isto ranije nikad nije posuđivao. Nakon razgovora, negdje oko ponoći, dok je išao u pravcu svoje kuće, sreo je Š. Ž., i to u blizini marketa „Vencor“. Na tom mjestu mu je predao vozilo, a ka svojoj kući, koja se nalazi u neposrednoj blizini pomenutog marketa, nastavio je pješke. </span><span class="span1">Objasnio je da mu Ž., kad su se sreli, nije kazao zbog čega mu je potrebno vozilo. Samo je rekao da mu je ono potrebno kako bi ranije ujutro nešto završio. Nakon toga, u ranim jutarnjim časovima, između 04,00 i 05,00 časova, čuo je da neko gađe kamenčićima u prozor njegove spavaće sobe. Kada je otvorio prozor, primijetio je da ispred kuće stoji Š. Ž.. Izašao je iz kuće i prišao mu, i tokom razgovora sa njim Ž. mu je kazao da je njegovim vozilom izvršio neku pljačku i da treba da se makne iz Podgorice na jedan dan. Ovo iz razloga kako bi se prijavio i rekao policiji šta je uradio, i da mu je on pozajmio „Mercedes“. Dalje je pojasnio da su se nakon toga rastali, nakon čega je istog jutra pošao vozom za Bijelo Polje, gdje je stigao oko 09,30 časova, a iz Bijelog Polja je, takođe vozom, oko 12,00 časova, produžio za Beograd. Kad je stigao u Beograd, iste večeri je iz telefonske govornice pozvao Ž. i pitao ga, da li se prijavio policiji. Odgovorio mu je da još nije, da ima namjeru, i da se strpi još malo. Narednog dana iz telefonske govornice ponovo je pozvao Ž. na njegov mobilni telefon, i u tom razgovoru mu je Ž. kazao da će i on doći u Beograd i to iste večeri ili narednog dana. </span><span class="span1">Dana, 25.09.2013. godine, oko 16,00 časova, u blizini hotela „Slavija“, sastao se sa Ž.. </span><span class="span1">Dodao je da je sa njim bio u društvu M. Z.. Pojasnio je da su Ž. i Z. došli nekim vozilom marke „Renault“ sive boje, podgoričkih reg. oznaka. Tom prilikom mu je Ž. predložio da kada se vrate u Podgoricu, ukoliko ga pozove policija, da kaže da se slučajno zatekao u blizini mjesta gdje se desilo razbojništvo koje mu se stavlja na teret, da ga je neko jurio, a da se on prepao i da je zbog toga pridao gas i pobjegao vozilom. Istakao je da na to nije pristao, već mu je kazao da će poći u policiju i reći da mu je pozajmio auto. Dok su razgovarali, M. Z. je stajao po strani i nije se miješao u razgovor. Nakon toga pošao je za Podgoricu, a Ž. mu je prethodno kazao da će i on odmah da se vrati u Podgoricu. Dalje je naveo da je M. Z. koristio njegov „Mercedes“ i to više puta u posljednjih mjesec-dva, a poslednji put mu je pozajmio vozilo 5-6 dana prije nego je saslušan u prethodnom postupku. Tada je bio sam, i kazao mu je da mu je vozilo potrebno da ode do primorja, a vozilo mu je vratio istog dana u popodnevnim časovima, a što se desilo 2-3 dana prije nego je Ž.pozajmio auto. Nije mu poznato kod koga su boravili M. Z. i Š. Ž. dok su bili u Beogradu. Pojasnio je da Ž. poznaje nekoliko mjeseci, a upoznao ga je preko kuma M. M., a M.Z. poznaje još od djetinjstva. Istakao je da ne zna gdje se vozilo nalazi, i isto mu nije vraćeno, a o tome ni Željka nije pitao. Dodao je da mu je poznato da je M. Z. osuđivan zbog razbojništva i da je tu kaznu izdržao. Kad se sa Ž. sreo u Beogradu, saznao je da je i on osuđivan. Ovo mu je poznato jer mu je Ž.u razgovoru kazao da će imati problema ukoliko se sazna da mu je on pozajmio svoje auto, i da je sa tim autom učestvovao u pljački. Dodao je da je saglasan da se pribavi listing telefonskih razgovora i da će se njegova odbrana potvrditi na taj način, a to je lako provjeriti. Od strane CB Podgorica mu je oduzet mobilni telefon sa kog je razgovarao, a u saznanju je da je policija izvršila uvid u telefonske pozive obavljene sa njegovog telefona. </span>
</p>
<p>
<span class="span1">Okrivljeni B. V., u odbrani datoj na glavnom pretresu, u bitnom je naveo, da je dao vozilo Š.Ž.jer ga je prethodno zvao. Dalje je naveo da je Š. Ž. oko 04,00 časa ujutro </span><span class="span1">došao kod njega da mu kaže da je nešto uradio sa vozilom i da će to završiti, a da se on makne na dan-dva. Otišao je za Beograd i tamo je poslije dan-dva došao Š. Ž.. Sastao se sa njim. Tom prilikom mu je Š. Ž. rekao da kaže da je samo bio u prolazu tom ulicom i da mu niko ne može ništa. Zatim je Š. Ž. kazao da će reći da mu je dao vozilo, kao što i jeste, pa neka on to govori, a da njega ne uči šta treba da kaže. Nakon što je upoznat na različitosti u odnosu na odbranu datu u u prethodnom postupku, naveo je da je tačna odbrana koju je dao u prethodnom postupku, a detalje koje je tada iznio mogao je i prilikom saslušanja na glavnom pretresu da iznese, a ne zna zašto ih nije iznio.</span>
</p>
<p>
<span class="span1">Okrivljeni B. V. u završnoj riječi je kazao da prihvata završnu riječ svog branioca.</span>
</p>
<p>
<span class="span1">Branilac okrivljenog B.V., advokat Mićović Danilo, u završnoj riječi je zastupao tezu da nema dokaza da je njegov branjenik počinio krivično djelo stavljeno mu na teret, zbog čega je predložio da sud okrivljenog B. V. oslobodi od optužbe.</span>
</p>
<p>
<span class="span1">Okrivljeni Š. Ž. je u odbrani datoj u prethodnom postupku u bitnom naveo da ne priznaje izvršenje krivičnog djela koje mu se krivičnom prijavom stavlja na teret i da sa istim nema nikakve veze. Istakao je da mu nije jasno zbog čega ga je B. V. pomenuo i koga štiti. Dalje je naveo da B. V. poznaje i da ga je upoznao preko njegovog kuma M. Z., mjesec dana prije nego je saslušan u izviđaju. Pojasnio je, otkad ga je upoznao, da je sa njim bio u društvu dva puta. Nikada u životu nije tražio od B. V. da mu pozajmi auto. Dodao je da mu je poznato da B. V. vozi „Mercedes“ i da je to vozilo pozajmljivao M. Z. 10-15 dana prije nego je saslušan u prethodnom postupku. Tom prilikom je bio u društvu sa M.Z.. Nakon što je Z. pozajmio „Mercedes“ od V., on i Z. su tim autom pošli do Bara i vratili se isti dan u Podgoricu, a potom je Z. auto vratio V.. Tvrdi da nikad u životu nije kontaktirao telefonom sa B. V.. Čini mu se da je njegov broj telefona ........ U noći između 22. i 23.09.2013. godine, nalazio se u svojoj kući ili kod druga M. Z.. Dalje je naveo da je zadnji put bio u Beogradu dan prije nego je saslušan u izviđaju, i to sa M. Z.. Pojasnio je da su se vratili ujutro sa vozilom rent-a-car, marke „Renault Clio“, podgoričkih reg. oznaka. U Beogradu se nije gledao sa V., ali ga je on iz Beograda zvao na njegov mobilni telefon, odnosno, ne zna da li ga je uopšte zvao. Istakao je da nije razgovarao sa V. u vezi razbojništva koje mu se stavlja na teret. Za vrijeme boravka u Beogradu, Z. je bio kod nekog svog prijatelja, a on je bio kod svoje djevojke koja živi u Beogradu na Zvezdari. Dodao je da će se istinitost njegove odbrane potvrditi nakon pribavljenog listinga telefonskih razgovora između njega i B. V.. </span>
</p>
<p>
<span class="span1">Okrivljeni Š. Ž., u odbrani datoj na glavnom pretresu, u bitnom je naveo da nije kriv i da ostaje pri iskazu koji je dao kod tužioca. Istakao je da je radio u taksi udruženju „Red plus taksi“, a zamolio je sud da se priloži video-zapis iz objekta ovog udruženja, a u vrijeme kritičnog događaja. Nakon što je upoznat na različitosti u odnosu na odbranu datu u prethodnom postupku, naveo je da je tačna odbrana koju je dao u prethodnom postupku, a pojedinosti se na glavnom pretresu nije mogao sjetiti. Dalje je naveo da se 10-15 dana nakon povratka iz Beograda, u objektu „Delte“ sreo sa B. M.. Tom prilikom je bio u društvu sa M.Z.i njegovim bratom. U ovom susretu M.ga pitala „ Ž., što ste napravili ovo“, a odgovorio joj je da nema nikakve veze sa tim. Nakon toga su on i brat Z. M., M. B., izašli iz objekta, a M. Z. je ostao da još nešto priča sa M.. Dodao je da je visok 192 centimetra. Dalje je naveo da je dana 22.09.2013. godine, preko dana bio negdje po gradu, na kafu, a išao je i u lokal u Bloku koji se zove „Ruski car“. U lokalu „Ruski car“, bio je sa M.B.. U „Red plus </span><span class="span1">taksiju“ je radio 20 dana, a nije se mogao sjetiti da li u 2012. ili 2013. godini. Pojasnio je da taj podatak sigurno postoji u “Red plus taksiju”, i da zna da je sjedište “Red plus taksija” na Zlatici. Dana kada je tamo završio sa poslom, bio je zadnji put u prostorijama „Red plus taksija“ na Zlatici. Nakon toga nikad više nije dolazio u poslovne prostorije navedenog taksi udruženja. Ne zna tačno koliko prije njegovog odlaska u Beograd sa M. Z. mu je njegova sestra kupila SIM karticu i mobilni telefon marke “Alkatel”. Dodao je da ima dokumentaciju da nije psihički dobro, te da zbog toga nije 100 % siguran koji mu je broj telefona bio u vrijeme kritičnog događaja koji mu se stavlja na teret. Pojasnio je, da kada su on i M. Z. pošli za Beograd, V. je zvao Z. na mobilni telefon. Kako su bili u putu i pošto je M. Z. „pukla baterija“ na mobilnom telefonu, V. je njega pozvao na njegov mobilni telefon, a zatim tražio Z. i sa njim pričao. U putu prema Beogradu je poslije toga V. više puta komunicirao sa M. Z. preko njegovog mobilnog telefona. Istakao je da zna da se kuća B. V. nalazi u naselju Gornja Gorica. Navedenu činjenicu zna iz razloga što je zajedno sa M. Z. prije kritičnog događaja koji mu se stavlja na teret, išao do njegove kuće. </span><span class="span1">Tom prilikom je M. Z. pozajmio vozilo od B. V., a kojim su vozilom potom, on, M. Z., M. B. i B. M. išli za Bar. Kao što je i ranije kazao, sa B. V. samo se dva puta sreo prije kritičnog događaja koji mu se stavlja na teret, i dva puta poslije navedenog događaja, i to na suđenjima u ovom sudu koja nijesu održana. </span><span class="span1">Dalje je naveo da su se on i V. u Beogradu sreli, a prije je kazao da se nijesu srijetali. Ovo iz razloga jer mu je V.rekao da ne govori nikome da su se srijetali u Beogradu, jer isti ima neke familijarne probleme. </span>
</p>
<p>
<span class="span1">Okrivljeni Š. Ž. u završnoj riječi je kazao da prihvata završnu riječ svog branioca.</span>
</p>
<p>
<span class="span1">Branilac okrivljenog Š. Ž., advokat Šćepanović Branko, u završnoj riječi je zastupao tezu da nije dokazano da je okrivljeni Š. Ž. izvršio krivično djelo koje mu se stavlja na teret, zbog čega je predložio da ga sud oslobodi optužbe.</span>
</p>
<p>
<span class="span1">Sud je na glavnom pretresu, u dokaznom postupku, saslušao svjedoka i ovlašćenog predstavnika oštećenog „Red plus taksija“ N. S., saslušao svjedoka-oštećenog B. A., saslušao svjedoka R. Ž., saslušao svjedoka B. S., saslušao svjedoka B. M., saslušao svjedoka B. M.,  saslušao svjedoka M. Z., pročitao zapisnik o uviđaju Uprave policije CB Podgorica Ku.br. 782/2013 od 24.09.2013. godine, pročitao potvrdu o privremeno oduzetim predmetima Uprave policije CB Podgorica Ku.br. 782/2013 od 26.09.2013. godine, izdatu na ime okrivljenog B. V., pročitao potvrdu o privremeno oduzetim predmetima Uprave policije CB Podgorica Ku.br. 782/2013 od 26.09.2013. godine, izdatu na ime okrivljenog Š. Ž., izvršio uvid u foto-dokumentaciju Uprave policije CB Podgorica br. 64-28-244-896/1624 od 25.09.2013. godine, izvršio uvid u foto-dokumentaciju Uprave policije CB Podgorica br. 64-28-244-181/2176 od 25.11.2013. godine, pročitao zapisnik Uprave policije CB Podgorica Ku.br. 782/2013 od 25.11.2013. godine, o pretresanju putničkog motornog vozila marke „Mercedes“, reg. oznaka ......., pročitao službenu zabilješku Uprave policije CB Podgorica Ku.br. 782/2013 od 25.11.2013. godine, sačinjenu povodom pretresa putničkog motornog vozila marke „Mercedes“, reg. oznaka ......, pročitao službenu zabilješku Uprave policije CB Podgorica Ku.br. 782/13 od 25.11.2013. godine, sačinjenu povodom kriminalističko-tehničkog pregleda putničkog motornog vozila marke „Mercedes“, reg. oznaka ......., pročitao izvještaj „Telenora“ DOO Podgorica broj 0801-7679 od 08.10.2013. godine, pročitao izvještaj „M:tel“ DOO Podgorica broj 22867/1 od 08.10.2013. godine, sa uvidom u podatke na CD-u, pročitao izvještaj „Crnogorskog Telekoma“ AD Podgorica broj 04-34532 od 30.12.2013. godine, sa uvidom u podatke </span><span class="span1">na CD-u, pročitao izvještaj o DNK vještačenju Forenzičkog centra Uprave policije Crne Gore broj 44/14 od 24.01.2014. godine i izvršio uvid u foto-dokumentaciju koja je sastavni dio istog, saslušao vještaka forenzičke genetike dr S. K., pročitao izvještaj o vještačenju vještaka iz oblasti elektronike, telekomunikacija i vazduhoplovstva dipl. ing. Predraga Boljevića, a čiji je sastavni dio izvještaj „Crnogorskog telekoma“ AD Podgorica od 08.04.2014. godine sa podacima na CD-u i saslušao vještaka iz oblasti elektronike, telekomunikacija i vazduhoplovstva dipl. ing Predraga Boljevića, na saglasan predlog stranaka pročitao nalaz i mišljenje vještaka sudsko-medicinske struke dr Borovinić Budimira sa zapisnika K.br. 62/2014 od 06.02.2015. godine, izvršio uvid u medicinsku dokumentaciju koja je dostavljena od ZU Specijalne bolnice za psihijatriju Dobrota Kotor na ime okrivljenog Š. Ž.-Istoriju bolesti matični broj ...... sa prilozima, pročitao nalaz i mišljenje komisije vještaka u sastavu od neuropsihijatra prof dr Stanka Milića, psihijatra dr Željka Golubovića i psihologa Branke Ilić Stepanović, K.br. 62/14 od 13.10.2015. godine i saslušao ovlašćenog predstavnika komisije vještaka psihijatra dr Željka Golubovića, pročitao izvod iz kaznene evidencije Uprave policije CB Podgorica broj 29-245/13-11027/2-3312 od 10.10.2013. godine, izdat na ime okrivljenog B. V. i pročitao izvod iz kaznene evidencije Uprave policije CB Podgorica broj od 26.09.2013. godine, izdat na ime okrivljenog Š. Ž.. </span>
</p>
<p>
<span class="span1">Svjedok N.S. je u iskazu datom u prethodnom postupku u bitnom naveo da je zaposlen u firmi „Red plus taxi“ na poslovima dispečera. Dana 22.09.2013. godine u 22,00 časa preuzeo je smjenu i trebao je da bude u smjeni do 06,00 časova narednog dana. U toku smjene sa njim je radio njegov kolega B. A.. Oko 02,45 časova, pošao je do benzinske pumpe koja se nalazi nekoliko stotina metara udaljena od dispečerskog centra da kupi cigarete. Pojasnio je, da kada je krenuo nazad prema dispečerskom centru i kada je bio na parkingu, vidio je da iz centra istrčavaju dva maskirana lica. Takođe je vidio da se navedena lica udaljavaju u pravcu podvožnjaka u naselju Stara Zlatica. Primijetio je da njegov kolega nije na radnom mjestu i pozvao ga je. Čuo je da mu se javio iz dispečerskog centra, a zatim izašao ispred dispečerskog centra. Tada mu je kolega rekao da su dva lica koja su bila naoružana izvršila pljačku. Odmah je sjeo u svoje vozilo marke „Audi A3“ reg. oznaka ....... i krenuo u pravcu u kojem su pobjegla gore navedena dva lica. Nakon 200-300 metara vožnje u pravcu podvožnjaka koji se nalazi u naselju Stara Zlatica, primijetio je parkirano jedno vozilo marke „Mercedes“ podgoričkih reg. oznaka. Istakao je da se na mjestu vozača nalazilo jedno lice. Tvrdi da su ova dva lica koja su bježala ušla u to vozilo „Mercedes“, nakon čega je vozač ovog vozila nastavio vožnju u pravcu podvožnjaka. Nastavio je da prati to vozilo sve do blizu podvožnjaka. Istakao je da je tada uspio da zapamti reg. broj tog „Mercedesa“, a koji je kasnije zapisao i saopštio policiji. To vozilo nije nastavljao da prati već se vratio nazad u dispečerski centar. Dalje je naveo da je od ova dva lica jedno bilo visine oko 185-190 cm, mršavije građe, bilo je obučeno u bijeli duks i donji dio trenerke crne boje. Drugo lice je bilo otprilike iste visine, takođe mršavije građe, a nije zapazio u šta je bilo obučeno. Pojasnio je da su oba lica na leđima imala rance. Kasnije je saznao da je Š. Ž. radio u firmi „Red plus taxi“ oko pola godine prije kritičnog događaja. Ovo mu je poznato jer je kao dispečer radio već četiri godine, a imena zaposlenih mu ostanu u sjećanju. Dodao je da se sjeća da ovaj Ž. ima nadimak „Ž.“. Takođe mu je poznato da je otprilike nedelju dana, prije ovog razbojništva, dok je bio u smjeni, Š. Ž.dolazio u njihove prostorije dispečerskog centra. Tom prilikom naručio je vozilo da ga vozi za Novi Pazar. Ta vožnja je navedenog dana obavljena, a vozio ga je vozač P. D.. </span>
</p>
<p>
<span class="span1">Svjedok i ovlašćeni predstavnik oštećenog „Red plus taxi“ S. N. je u iskazu datom na glavnom pretresu u bitnom naveo da je kritične večeri bio u firmi „Red plus taxi“ na Zlatici, gdje je radio na poslovima dispečera. Pojasnio je da je u smjeni sa njim bio B. A.. Nije se mogao sjetiti koliko je bilo sati, ali zna da je napustio objekat i pošao da kupi cigarete. </span><span class="span1">Kada se vraćao iz kupovine cigareta, primijetio je dva lica koja su napuštala prostorije firme „Red plus taksi“. Jedno od ta dva lica je bilo visine 185-190 cm i mršavije građe, a drugo je bilo njegove visine i srednje građe. Nije se mogao sjetiti u šta su ta lica bila obučena. Zna da je jedan imao bijeli duks sa kapuljačom, te da je jedan od njih imao neki ranac. </span><span class="span1">Pojasnio je da je visok 176-177 cm. Dalje je naveo, da kada je došao do objekta, kolega B. A. ga je obavijestio da je kasa obijena. Nakon toga on je sjeo u svoje putničko motorno vozilo i uputio se u pravcu u kojem su otišla ova dva lica koja je prethodno vidio. Dodao je da su ta dva lica bila maskirana. Krećući se svojim vozilom marke „Audi A3“, na udaljenosti od oko 500-600 metara od objekta firme, primijetio je ispred sebe, na udaljenosti od oko 50-60 metara, da ista ova dva lica ulaze u vozilo marke „Mercedes“ C klase. Navedeno vozilo se udaljavalo u pravcu Stare Zlatice. Istakao je da je pratio ovo vozilo do podvožnjaka na Staroj Zlatici, a zatim se okrenuo i vratio do kolege. </span><span class="span1">Pozvao je policiju i vlasnika i sačekao policiju da dođe na lice mjesta. Zapamtio je registarske oznake ovog vozila marke „Mercedes“ C klase, i saopštio ih policajcima. Nije se mogao sjetiti koje su to registarske oznake. </span><span class="span1">Dalje je naveo da okrivljenog Š. Ž. poznaje, jer je isti bio na probnom radu u preduzeću „Red plus taksi“. Takođe se ne sjeća koliko dugo je bio na probnom radu, a moguće je da je bio 15-20 do mjesec dana. Misli da je nakon što mu je prestao probni rad, svraćao u prostorije njihove firme, i to kada je radio u Pežo taksiju. Tom prilikom se raspitivao za neke adrese. Pojasnio je da su u ovaj Mercedes C klase, ova dva lica ušla na zadnje sjedište, dok se na mjestu vozača nalazilo treće lice. Nakon što je upoznat na različitosti u odnosu na iskaz dat u prethodnom postupku, naveo je da je tačan iskaz iz prethodnog postupka jer se tada bolje sjećao događaja. Vozilo je bilo marke „Mercedes“ C klase, podgoričkih registarskih oznaka. Ostalih oznaka na registarskim tablicama se nije mogao sjetiti. Kritične večeri je zapisao registarske oznake ovih tablica i predao ih policiji. Dalje je naveo da je primijetio da su ta dva lica bila maskirana tako što su im kape bile preko glave i nešto preko lica. Misli da video nadzor u objektu Red plus taksija, gdje je bila pljačka kritične večeri, nije radio. Tvrdi da video nadzor nije bio u funkciji još u periodu, sigurno i mjesec dana, prije kritičnog događaja. Pojasnio je da je benzinska pumpa, gdje je išao da kupi cigarete, udaljena nekih 200-300 metara od prostorija Red plus taksi. Kada je primijetio da su ova dva lica pobjegla, ista su se kretala u pravcu suprotnom od ove benzinske pumpe. U vrijeme kada je Š. Ž. bio na probnom radu u firmi Red plus taksi, vozači taksi vozila su predavali novac firmi tako što su ga ubacivali u kasu</span><span class="span3">. </span><span class="span1">Pojasnio je da se moglo desiti da vozač iz druge smjene preda pazar vozaču iz prve smjene, pa da vozač prve smjene preda Pazar za obojicu. Nakon što je svjedoku i ovlašćenom predstavniku oštećenog „Red plus taksi“, N. S., predočena foto-dokumentacija Ministarstva unutrašnjih poslova CB Podgorica broj 64-28-244-1081/2176 od 25.11.2013. godine, isti je tvrdio da je kritične večeri vidio Mercedes onakav kakav se nalazi u predočenoj foto-dokumentaciji. Kao ovlašćeni predstavnik oštećenog nije se pridružio krivičnom gonjenju protiv okrivljenih B. V. i Š. Ž., i prema njima nije postavio imovinsko-pravni zahtjev.</span>
</p>
<p>
<span class="span1">Svjedok-oštećeni B. A. je u iskazu datom u prethodnom postupku i na glavnom pretresu u bitnom naveo da je zaposlen u firmi „Red plus taxi“ od 07.03.2010. godine. Pojasnio je da je u početku radio kao taksi vozač, a u zadnjih tri mjeseca radi kao </span><span class="span1">dispečer. </span><span class="span1">Sjedište firme i dispečerski centar se nalaze u ul. Branka Ćopića br. 1 na Zlatici. </span><span class="span1">Dana 22.09.2013. godine bio je na poslu, a sa smjenom je započeo u 14,00 časova. Smjenu je trebao da preda narednog dana u 06,00 časova. Dalje je naveo da mu se u toku njegove smjene, u 22,00 časa, pridružio na radno mjesto dispečera, kolega N. S., a koji je takođe trebao da preda smjenu u 06,00 časova. Dana 23.09.2013. godine, oko 02,50 časova, čuo je buku. Kada se okrenuo, primijetio je jedno lice ispred ulaznih vrata dispečerskog centra. Ta osoba je na sebi imala neku trenerku ili sportsku jaknu sa kapuljačom, a lice joj je bilo maskirano. Odmah zatim u blizini ovih ulaznih vrata, primijetio je i drugo lice, koje je takođe bilo maskirano. Ono je bilo slično obučeno i kroz glavni ulaz je ušlo u prostorije dispečerskog centra. Nakon toga je ušlo kroz unutrašnja vrata, koja se nalaze desno gledano od glavnog ulaza. Kroz ta unutrašnja varata, navedena osoba je ušla u prostoriju u kojoj se nalazi kasa u koju se ubacuju dnevni pazari taksi vozača. Pojasnio je da je u tom momentu bio okrenut leđima ovim unutrašnjim vratima. Kada se okrenuo, primijetio je ovo drugo lice, koje je u ruci držalo pištolj. To lice je taj pištolj uperilo u njegovom pravcu, govoreći mu da legne i gurnulo ga. Legao je na pod, a ovo lice je prišlo jednom ormaru tražeći novac. Kada ga nije našao, prišao je kasi gdje se nalazio novac. Tada je čuo neki prasak, a misli da je taj prasak poticao od nekog sredstva kojim je nasilno obijena kasa. Dalje je naveo, da prvo lice koje je pomenuo, i koje je prvo primijetio ispred ulaznih vrata, nije primijetio da se nalazilo u prostoriji gdje stoji kasa. Ovo iz razloga jer je ležao licem okrenutim prema podu. Kada je izašao ispred dispečerskog centra, primijetio je kolegu N.S. koji je u tom trenutku išao iz pravca nove pumpe na Zlatici i rekao mu šta se desilo. Istakao je da je kolega S. N. upalio vozilo, jer je, dok je prilazio, od pravca pumpe, primijetio dva lica kako izlaze iz dispečerskog centra. </span><span class="span1">Nakon toga vratio se u njihove prostorije i pozvao je policiju. Par minuta kasnije, N. S. se vratio i kazao mu da je uspio da zapiše reg. broj vozila „Mercedes“ kojim su ova dva lica pobjegla sa lica mjesta. Pojasnio je da je lice koje je držalo pištolj, usta cijevi usmjerilo u njegovom pravcu, te da je drugu ruku stavilo na njegovu ruku, i poguralo ga malo prema mjestu gdje je trebao da legne. To lice je bolje vidio, i ono je bilo srednje građe. Dodao je da su ove dvije maskirane osobe bile otprilike njegove visine, a on je visok 177-178 cm. Prostorija gdje se nalazio je bila osvijetljena. </span><span class="span1">Poznato mu je da je okrivljeni Š. Ž. radio jedno vrijeme u firmi Red plus taksi. </span><span class="span1">Čini mu se da je radio desetak dana. Dodao je da su taksisti bili dužni da predaju pazar ubacivanjem u ovaj ormar. Istakao je da su ova lica bila maskirana, bio im je neki materijal preko lica, ali ne i preko očiju. Boju očiju nije mogao da im vidi. Preko glave su imali nešto, tako da nije mogao vidjeti da li imaju kosu. Kolega S. mu je kazao da su te dvije osobe ušle u vozilo Mercedes, koje je bilo parkirano nekih 200 metara od prostorija njihove firme. Nije se mogao sjetiti da li je pominjao da li je bilo još koje lice u vozilu. Prvo lice koje je vidio, u momentu kad ga je vidio, bilo je udaljeno od njega nekih 5-6 metara. Ispred objekta osvijetljenost nije bog zna kakva, a postoji neka svjetlost od ulične rasvjete kao i iz njihove prostorije gdje borave. Nije se pridružio krivičnom gonjenju protiv okrivljenih i prema njima nije postavio imovinsko-pravni zahtjev.</span>
</p>
<p>
<span class="span1">Svjedok R. Ž. je u iskazu datom u istražnom postupku i na glavnom pretresu u bitnom naveo da je osnivač firme „Red plus taksi“ čije prostorije se nalaze u ulici Branko Ćopić br. 1. U sklopu ove firme je i dispečerski centar koji se nalazi u Podgorici u ulici Branko Ćopić br. 1 u naselju Zlatica. U firmi ima oko 70 radnika koji rade na poslovima vozača taksi vozila, održavanja i servisiranja vozila, dispečerskim i administrativnim poslovima. </span><span class="span1">Rad taksi vozila je smjenski organizovan i to od 06,00 – 16,00 i od 16,00 – 02,00 časa. Po završetku smjene vozila se predaju vozačima iz </span><span class="span1">naredne smjene ili se ostavljaju na parkingu. Dalje je naveo da dnevni pazar u većini slučajeva I smjena predaje II smjeni, a II smjena po završetku svoje smjene predaje oba pazara. Tačnije, pazar iz I i II smjene predaje se u dispečerski centar i to u jednu kasu koja je napravljena od drveta i koja ima otvor kroz koji se ubacuje novac. Ova kasa je obezbijeđena video nadzorom. Pojasnio je da je u dispečerskom centru uvijek u smjeni po nekoliko dispečera, a da su u trećoj smjeni dva dispečera. </span><span class="span1">Dodao je, da je taksi vozačima dozvoljeno da pazar ne predaju istog dana, već sjutradan. Ta mogućnost se koristi ukoliko taksi vozač iz II smjene iz raznih razloga nije preuzeo pazar vozača iz I smjene. </span><span class="span1">Od ove kase, ključ imaju samo njegova žena E. i on. Protok novca se prati putem GPS uređaja i o tome se vodi kompjuterska evidencija. </span><span class="span1">Dana 23.09.2013. godine, oko 03,20 časova, telefonom ga je zvao dispečer N. S.. Tom prilikom ga je obavijestio da je izvršeno razbojništvo u dispečerskom centru i da su kritične prilike dva NN lica iz kase oduzela novac. Nije mogao da mu kaže iznos koji je oduzet, jer dispečer nema uvid u protok novca. Dalje je naveo da je zadnji put iz kase podigao pazare dan prije ovog razbojništva, i to u popodnevnim časovima. Nakon što je obaviješten da je izvršeno razbojništvo, izvršio je uvid u kompjutersku evidenciju protoka novca. Na taj način je utvrdio da je u noći kada je izvršeno razbojništvo, iz kase oduzeto 363,95 eura. Istakao je da ne poznaje B. V., Š. Ž. i M. Z.. Moguće je da je Š. Ž. nekad ranije radio u njegovoj firmi, ali u to nije siguran. Ovo iz razloga jer je u zadnje 2-3 godine N. S. preuzeo poslove koji se odnose na taksi vozače. Dodao je da više nije vlasnik firme „Red plus taksi“, već je to M. M.. U vrijeme kritičnog događaja video nadzor nije radio jer je bio pokvaren „DVR“.</span>
</p>
<p>
<span class="span1">Svjedok B. S. je u iskazu datom u prethodnom postupku i na glavnom pretresu u bitnom naveo da mu ništa nije poznato u vezi krivičnog djela razbojništvo koje je izvršeno dana 23.09.2013. godine, u Podgorici u prostorijama dispečerskog centra „Red plus taksi“ i koje krivično djelo se stavlja na teret njegovom sinu V. Dodao je da živi u naselju Gornja Gorica, zajedno sa svojim sinom V. i svojim drugom iz Srbije, koji zajedno sa njim radi na plantaži palmi. Dana 23.09.2013. godine, svog sina V. je zadnji put vidio oko 01,00 časova poslije ponoći, koji je bio u svojoj spavaćoj sobi. Istakao je da se njegova spavaća soba nalazi pored V. i da uveče često ustaje radi fizioloških potreba, te da je tada, 23.09.2013. godine, 04,00 – 05,00 časova izjutra, primijetio da je V. izašao iz svoje sobe, odnosno iz kuće. Pojasnio je da nije čuo da je palio svoje vozilo „Mercedes“. Koristi mobilni telefon ......., a njegov sin V. je koristio mobilni telefon ........ Taj telefon je Vasiliju oduzet od strane policije kada je lišen slobode zbog ovog krivičnog djela koje mu se stavlja na teret. Nakon toga njegov sin V. je koristio drugi mobilni mobilni telefon broj ......... Zadnji put ga je zvao na telefon broj ....., dana 22.09.2013. godine, oko 24,00 časa. Tada mu se nije javio na poziv, a telefon mu je zvonio. Istakao je da je njegov sin V. vlasnik pmv „Mercedes“ reg. oznaka ....., koje vozilo se i po saobraćajnoj dozvoli vodi na njegovo ime. Dana 23.09.2013. godine, kada je ustao, primijetio je da ispred kuće, nema V.vozila. Pojasnio je da je njegovo vozilo vidio ispred kuće prethodnog dana. Poznato mu je da je V. svom društvu pozajmljivao svoje auto, kao i motor. Dodao je da poznaje Š. Ž. kome se stavlja na teret da je sa njegovim sinom izvršio krivično djelo razbojništvo. Istakao je da ga je upoznao 5-6 dana prije nego je njegov sin lišen slobode, a kada je bio u kući pok. M. S., kod njegovog sina M.Z., kojeg je krstio. Ne zna da li je njegov sin pozajmljivao svoje vozilo Š. Ž.. Nije mu poznato gdje se nalazilo vozilo marke „Mercedes“, niti ga je bilo ko zvao da se raspituje za isto. </span>
</p>
<p>
<span class="span1">Svjedok B. M. je u iskazu datom u prethodnom postupku i na glavnom pretresu u bitnom navela da je dana 21.09.2013. godine, oko 13,00 časova, sa svojim bratom </span><span class="span1">od ujaka, B. N., i njegovom suprugom T., pošla za Beograd na sahranu ujaku. Dok se nalazila u Beogradu, dana 23.09.2013. godine u 04,20 časova ujutro, pozvao je na mobilni telefon inspektor S. Z. Tom prilikom je pitao gdje joj je sin V., da li je nekome davao svoje vozilo, te da je potrebno da mu se javi što prije u policiju. Odgovorila mu je da je u Beogradu i da ne zna gdje se nalazi njen sin V.. Istakla je, da je nakon toga pokušala da stupi u kontakt sa sinom, pozvala ga na njegov broj ........, ali nije uspostavila kontakt. Istog dana je pozvala svog bivšeg supruga Slobodana i pitala ga zna li on gdje se nalazi V.. Odgovorio joj je da V. nije kući i da je policija istog tog dana ujutro dolazila kući da ga traži, zbog sumnje da je umiješan u neku tuču. Dana 23.09.2013. godine, oko ponoći, vratila se iz Beograda u Podgoricu. Narednog dana oko 12,00 časova pošla je kod V.druga M. Z. i pitala ga zna li gdje je V.. Takođe ga je pitala gdje je V. auto i da zna da je V. dao auto ili njemu ili njegovom drugu. Dalje je navela da joj je poznato da je dan prije kritičnog događaja, V. pozajmio auto M. Z., i da je toga dana Z. sa V. bio u Baru. M. Z. joj je kazao da zna gdje je Vasilije, ali da joj neće reći jer je bila drska prema njemu. Dana 25.09.2013. godine, oko 10,00 časova prije podne, pošla je u CB Podgorica po pozivu inspektora. Misli da mu je ime V. R.. Kad je došla u zgradu CB Podgorica, na njen telefon je stigla poruka da je broj telefona njenog sina uključen i da je dostupan. Ubrzo  je njen sin pozvao na njen mobilni telefon. Kazao joj je da se nalazi u Srbiji i da će joj sve objasniti kad se vrati u Podgoricu. Takođe joj je rekao da je pozajmio drugu svoje auto „Mercedes“. Tokom tog dana čuli su se nekoliko puta telefonom i V. joj je kazao da će se vratiti JAT-ovim avionom koji stiže u Podgoricu u 22,30 časova. Sa ovim je upoznala i inspektora S. Z.. Kada je njen sin stigao na aerodrom, policija ga je lišila slobode. Dana 28.09.2013. godine oko 03,00 časova ujutro, njen sin je pušten iz policije i došao je kući kod nje taksijem. Tada joj je rekao da je morao da pođe za Beograd. Takođe joj je kazao da je dana 22.09.2013. godine pozajmio svoj auto „Mercedes“ nekom Š., koji se druži sa M. Z.. Taj Š. ga je prethodno zvao oko 18,00 časova. Dalje je navela da joj je rekao da mu ništa nije poznato u vezi razbojništva koje mu se stavlja na teret. Kazao joj je, dok se nalazio u Beogradu, da su ga posjetili M. Z. i taj Š.. </span><span class="span1">Njih dvojica su iz Podgorice za Beograd došli vozilom „Rent –a – car“. </span><span class="span1">Tom prilikom mu je Š. zaprijetio da ne smije da kaže da mu je pozajmio auto, a ukoliko to kaže da će reći u policiji da je bio zajedno sa njim. Istakla je da je na to reagovala, i rekla sinu da mu to nije trebalo, jer je njoj uzeo auto, da bi ga dao drugima. Pojasnila je da su njena kćerka M. i sin V., tražili auto na više mjesta u gradu, ali da mu nijesu mogli ući u trag. Mišljenja je da će ovo vozilo biti uništeno, jer auto služi kao dokaz u vezi krivičnog djela koje se stavlja na teret njenom sinu. Vasilijevo auto je i ona koristila i zna da su u autu ostale njene stvari, dva peškira za plažu i papuče. Dodala je, da je ovaj Š., kome je njen sin pozajmio svoje vozilo, nekada radio u taksi udruženju „Red plus taksi“.</span>
</p>
<p>
<span class="span1">Svjedok B. M. je u iskazu datom u prethodnom postupku i na glavnom pretresu u bitnom navela da se desetak dana prije nego je saslušana u izviđaju, u popodnevnim časovima, oko 18,00 časova, dok se nalazila ispred zgrade „Delta city“, srela sa M. Z., M. B. i Š.Ž.. Tom prilikom sa M. Z. je obavila razgovor u vezi krivičnog djela – razbojništvo, koje se stavlja njenom bratu V. na teret. Pitala ga je da li mu je poznato gdje se nalazi V.vozilo. Odgovorio joj je da se njegovo vozilo nalazi u nekoj garaži u naselju Tološi, kod nekog lica koje se bavi iznajmljivanjem garaže za garažiranje vozila. Takođe joj je kazao da se to garažiranje dnevno naplaćuje po 10 eura, te da za vrijeme otkad je vozilo garažirano treba platiti 150 eura. Pitala ga je, da li mu je poznato ko je učestvovao u izvršenju razbojništva koje se stavlja njenom bratu na teret. Odgovorio joj je da je i njen brat ulazio u prostorije gdje je razbojništvo </span><span class="span1">izvršeno. Kazala mu je da je to nemoguće, jer je čula da su ta dva lica koja su izvršila razbojništvo bila visoka oko 190 cm, a njen brat je niži. Dalje je navela da joj je Z. tom prilikom rekao da je on „čistio“ vozilo. Takođe joj je kazao  da kamere na objektu gdje je izvršeno razbojništvo nijesu funkcionisale. Ovo iz razloga jer su bile isprskane sprejom. Prigovorio joj je da ga napada bez razloga, a da ga prethodno nije ni pitala kako je, a nijesu se dugo vremena gledali. Nakon toga je završila razgovor sa njim i pošla kući. Dok je razgovarala sa M. Z., njegov brat B. i Š. Ž., nalazili su se u blizini, i mogli su da čuju samo jedan dio razgovora koji su njih dvoje obavili. Dodala je da nije pitala Z. odakle mu je poznato da su kamere u objektu, gdje je izvršeno razbojništvo, bile isprskane sprejom. Takođe ga nije pitala za podatke o licu kod koga se nalazi V. vozilo. Pojasnila je da tokom razgovora Z. nije naveo ko treba da pođe da preuzme V. vozilo. </span><span class="span1">M. Z. poznaje odavno, a njihove porodice su u kumovskim odnosima. Š.Ž.takođe poznaje, otkad su bili u srednjoj školi, a kada ga je zadnji put vidjela. Nije joj poznato gdje je Š. Ž. radio. Od svoje majke je čula da je radio u istom taksi udruženju u čijim prostorijama je izvršeno razbojništvo koje se stavlja na teret njenom bratu.</span>
</p>
<p>
<span class="span1">Svjedok M. Z. je u iskazu datom u prethodnodnom postupku u bitnom naveo da je od B. V. 2-3 puta pozajmljivao njegov auto marke „Mercedes“. Pojasnio je da je vozilo pozajmio zadnji put 5-6 dana prije nego što je lišen slobde na graničnom prelazu Dobrakovo. Dana 26.09.2013. godine, oko 03,00 časa ujutro, kada se vraćao iz Beograda sa Š. Ž. sa „Rent-a-car“ vozilom kojim je upravljao, obojica su lišeni slobode. Istog dana su sprovedeni u prostorije CB Podgorica. Kada je doveden u CB Podgorica, rečeno mu je da treba da da izjavu u svojstvu građanina u vezi krivičnog djela razbojništvo koje je izvršeno 23.09.2013. godine u prostorijama taksi udruženja „Red plus taxi“. Dalje je naveo, da kad je zadnji put pozajmio vozilo „Mercedes“ od B. V., zajedno sa Š. Ž., svojim bratom B. i B. M. pošao je za Bar. Istog dana se vratio nazad u Podgoricu, nakon čega je vozilo odmah vratio V.. </span><span class="span1">Za Beograd je pošao dan prije nego je lišen slobode. Iz Podgorice za Beograd je pošao zajedno sa Š. Ž. sa „Rent-a-car“ vozilom. Ovo iz razloga kako bi se u Beogradu vidio sa svojim drugom Đ. Đ. M.. Dodao je da je Ž. pošao sa njim da mu pravi društvo  i da ga vozi, jer je on iznajmio „Rent-a-car“ vozilo. Kada su stigli u Beograd, istog dana su se vidjeli sa B. V.. Tom prilikom Ž. je obavio neki razgovor sa V., a nije mu poznato o čemu su razgovarali. Prethodno su se nekoliko puta, V. i on čuli telefonom, i razgovarali o uobičajenim temama. Isto veče su on i Ž. krenuli „Rent-a-car“ vozilom za Podgoricu, a na graničnom prelazu Dobrakovo su lišeni slobode i sprovedeni u CB Podgorica</span><span class="span3">. </span><span class="span1">Ne sjeća se koji je broj mobilnog telefona koristio B. V.. Takođe se ne sjeća koji je broj koristio Š. Ž.. Dodao je da je u kumovskoj vezi sa B. V., jer ga je njegov otac krstio. Nije mu poznato da li je B. V. pozajmljivao svoje auto Š. Ž.. Istakao je, da mu ga je pozajmljivao, da bi on za to saznao, jer se često druže. Dalje je naveo da je inspektor koji je od njega uzimao izjavu u policiji, naveo da je on kazao da nije razbojnik i da nikada u životu nije izvršio krivično djelo razbojništvo. Pomenuto nije tačno, jer to tada nije kazao. Pojasnio je da je osuđivan zbog krivičnog djela – razbojništvo i tu kaznu je izdržao. </span>
</p>
<p>
<span class="span1">Svjedok Z. M. je u iskazu datom na glavnom pretresu u bitnom naveo da se ne sjeća ničega vezanog za predmet svjedočenja, a ostaje pri iskazu koji je dao ranije. Nakon što je upoznat na različitosti u odnosu na iskaz dat u prethodnom postupku naveo je da je tačan iskaz iz prethodnog postupka. Dodao je da mu se čini da je od B. V. dva puta pozajmljivao auto. Dalje je naveo, da poslije hapšenja na graničnom prelazu Dobrakovo, i njegovog puštanja iz CB Podgorica, vjerovatno se jednom ili dva puta </span><span class="span1">gledao sa B. M.. Istakao je da su se jednom sreli u Delti. Nije se mogao sjetiti o čemu su njih dvoje razgovarali ispred Delte. Pojasnio je da su se vjerovatno slučajno sreli u Delti, a da broj telefona B. M. nema.</span>
</p>
<p>
<span class="span1">U zapisniku o uviđaju Uprave policije CB Podgorica Ku.br. 782/2013 od 24.09.2013. godine, konstatovano je da je mjesto događaja dispečerski centar „Red plus“ taxija koji se nalazi u Ulici Branka Ćopića br. 1 u Podgorici, a da se kritični dogadjaj desio dana 23.09.2013.godine, oko 02,55 časova. Prostorija dispečerskog centra „Red plus“ taxija nalazi se u sklopu prizemnog objekta površine 350 metara kvadratnih. </span><span class="span1">U sklopu tog objekta se pored dispečerskog centra nalaze i auto mehaničarski servis, kancelarije i magacin navedene firme. Prostorija dispečerskog centra svojim prednjim dijelom gleda na samu Ulicu Branka Ćopića.  Prostorija ima dva ulaza i to jedan koji direktno gleda na ulicu i do kojeg se dolazi sa spoljašnje strane, i drugi bočni ulaz do kojeg se dolazi kroz hodnik. Na oba ova ulaza, istovremeno su ušli izvršioci ovog KD. Ulazna vrata u prostoriju dispečerskog centra koja gledaju na ulicu su dimenzija 3,10x2,50 metara i sastoje se od četiri krila. Okvir ovih vrata je metalna konstrukcija. Gornja polovina ovih vrata je velika staklena površina. Bočna vrata su drvena, standardnih dimenzija 2.05x0.8 metara. Prostorija dispečerskog centra je površine 20 m2. Sa desne strane bočnih ulaznih vrata gledano iz pravca hodnika u pravcu unutrašnjosti dispečerskog centra nalazi se drveni plakar – kasa u kojoj se nalazio novac. Posebno je fotografisan izgled plakara – kase u kojoj se nalazio novac u iznosu od 363, 95 eura koji je otuđen. U gornjem dijelu vrata od plakara u kojem se nalazio novac vidljiva su oštećenja – tragovi djelovanja podesnog sredstva. Objekat dispečerskog centra „Red plus“ taksija posjeduje video nadzor, ali koji u trenutku izvršenja KD nije bio u funkciji. O pregledu lica mjesta sačinjen je i foto elaborat koji će se smatrati sastavnim dijelom ovog zapisnika.</span>
</p>
<p>
<span class="span1">U potvrdi o privremeno oduzetim predmetima Uprave policije CB Podgorica Ku.br. 782/2013 od 26.09.2013 godine, izdatoj na ime okrivljenog B. V., navedeno je da je ovlašćeni policijski službenik Uprave policije CB Podgorica dana 26.09.2013. godine, od okrivljenog B. V. oduzeo mobilni telefon marke „Nokia“ model 7100s-2 crne boje, IMEI broja ......... sa SIM karticom .......</span>
</p>
<p>
<span class="span1">U potvrdi o privremeno oduzetim predmetima Uprave policije CB Podgorica Ku.br. 782/2013 od 26.09.2013 godine, izdatoj na ime okrivljenog Š. Ž., navedeno je da je ovlašćeni policijski službenik Uprave policije CB Podgorica dana 26.09.2013. godine, od okrivljenog Š. Ž. oduzeo: 1. mobilni telefon marke „Nokia“ crno/sive boje IMEI broja ...... sa SIM karticom „Vectone“ serijskih brojeva ....i ....., 2. mobilni telefon marke „Nokia“ tamno sive boje IMEI broja .......... bez SIM kartica. </span>
</p>
<p>
<span class="span1">U foto-dokumentaciji Uprave policije CB Podgorica br. 64-28-244-896/1624 od 25.09.2013. godine, prikazan je širi i bliži izgled lica mjesta, kao i bliži izgled kase i oštećenja na njoj.</span>
</p>
<p>
<span class="span1">U foto-dokumentaciji Uprave policije CB Podgorica br. 64-28-244-1081/2176 od 25.11.2013. godine, bliže je prikazan spoljašnji  izgled  PMV „Mercedes C180“ , unutrašnjost vozila, kao i mjesta u vozilu sa kojih je skinut bris za DNK.</span>
</p>
<p>
<span class="span1">U zapisniku o pretresanju putničkog motornog vozila marke „Mercedes“ reg. oznaka ...... Uprave policije CB Podgorica Ku.br. 782/2013 od 25.11.2013. godine, navedeno je da su ovlašćeni policijski službenici Uprave policije  CB Podgorica dana 25.11.2013. godine, po naredbi sudije za istragu Višeg suda u Podgorici Kri.br. </span><span class="span1">227/13 od 22.11.2013. godine, izvršili pretres putničkog motornog vozila marke „Mercedes“, reg. oznaka ...... čiji je vlasnik okrivljeni Bo. V.. Vozilo je bez oštećenja otvorilo stručno lice, jer vlasnik nije posjedovao ključeve, a na poziv vlasnika pmv-a. Prilikom pretresa vozila izuzeti su tragovi biološkog porijekla  iz kabine vozila o čemu će službenici kriminalističke tehnike sačiniti službenu zabilješku i foto-elaborat. </span>
</p>
<p>
<span class="span1">U službenoj zabilješci Uprave policije CB Podgorica Ku.br. 782/13 od 25.11.2013. godine, koja je sačinjena povodom pretresa putničkog motornog vozila marke „Mercedes“, reg. oznaka ......, navedeno je da je dana 25.11.2013. godine, shodno naredbi Višeg suda u Podgorici Kri.br. 227/13, neophodno bilo izvršiti pretres pmv. marke „Mercedes“ reg. oznaka ....., vlasništvo B. V., a koje je korišćeno od strane izvršilaca kd razbojništvo dana 23.09.2013. godine na štetu B.A. iz Podgorice, radnika taksi firme „Red plus“ taksi. Kako je predmetno vozilo, koje se imalo pretresti, zaključano, pozvan je vlasnik vozila B. V. da isto otključa i na taj način omogući pretres. Kako je B.naveo da je  zajedno sa vozilom predao i ključeve od vozila izvršiocima gore navedenog KD, a koje mu nijesu vratili, B. je angažovao ključarsku radionicu „Ilić“ kako bi oni otvorili njegovo vozilo. Dana 25.11.2013. godine, oko 16,00 časova, radnik ključarske radionice I. J., od oca D., rođen ....... godine u Podgorici, nastanjen u Podgorici u ul.Steva Kraljevića br. 28, izvršio je otvaranje pmv marke „Mercedes“ reg. oznaka ........ vl. B.V., na poziv i uz prisustvo vlasnika, a isto je otvoreno bez oštećenja. O gore navedenom upoznat je ZVDT u Podgorici, Željko Tomković. </span>
</p>
<p>
<span class="span1">U službenoj zabilješci Uprave policije CB Podgorica Ku.br. 782/13 od 25.11.2013. godine, koja je sačinjena povodom kriminalističko-tehničkog pregleda putničkog motornog vozila marke „Mercedes“, reg. oznaka ........, navedeno je da je krim. tehničar iz unutrašnjosti vozila izuzeo tragove za utvrđivanje DNK-a profila: sa ručice za zatvaranje prednjih lijevih vrata obilježen markerom br. 1, sa prekidača za svjetla koji se nalazi sa lijeve strane pored upravljača obilježen markerom br. 2, sa upravljača vozila obilježen markerom br. 3, sa ručice mjenjača obilježen markerom br. 4, sa ručice za zatvaranje prednjih desnih vrata obilježen markerom br. 5, sa ručice za zatvaranje zadnjih desnih vrata obilježen markerom br. 6 i sa ručice za zatvaranje zadnjih lijevih vrata obilježen markerom br. 7. Krim. tehničar je fotografisao vozilo o čemu je sačinio fotoelaborat koji je sastavni dio ove zabilješke.</span>
</p>
<p>
<span class="span1">U izvještaju „Telenora“ DOO Podgorica broj 0801-7679 od 08.10.2013. godine, navedeno je da je Direkcija za prodaju i brigu o korisnicima „Telenora“ izvršila tražene provjere i utvrdila da nemaju podatke o ostvarenom saobraćaju za IMEI brojeve .....i .........u periodu od 22.09.2013. do 26.09.2013. godine, te da  nemaju tražene podatke za broj ....... jer isti nije korisnik usluga Telenor mreže. </span>
</p>
<p>
<span class="span1">U izvještaju „M:tel“ DOO Podgorica broj 22867/1 od 08.10.2013. godine, i CD-u, navedeno je da za </span><span class="span4">period od 01.01.2013 do 06.10.2013, za imei: ........ i </span><span class="span4">.........</span><span class="span4">, </span><span class="span4">nema poziva, da nema primljenih poziva, da nema preusmjerenih poziva, te da nema poslatih i primljenih SMS poruka.</span>
</p>
<p>
<span class="span4">Iz izvještaja o DNK vještačenju Forenzičkog centra Uprave policije Crne Gore broj 44/14 od 24.01.2014. godine i uvida u foto-dokumentaciju koja je sastavni dio istog, utvrđuje se da su Forenzičkom centru, na analizu, u braon papirnoj vreći, sa printom za pakovanje dokaznog materijala i oznakama, dostavljeni tragovi izuzeti iz pmv „Mercedes“, skinuti vatenim štapićem sa rukohvata lijevih prednjih vrata, sa prekidača za svjetla, sa volana, sa ručice mjenjača, sa rukohvata desnih prednjih </span><span class="span4">vrata, sa rukohvata desnih zadnjih vrata, sa rukohvata lijevih zadnjih vrata, nesporan uzorak B. V., nesporan uzorak Š. Ž. i nesporan uzorak M. Z.. U izvještaju je navedeno da nije utvrđeno prisustvo biološkog materijala na dostavljenim brisevima koji su izuzeti iz PMV „Mercedes“ reg. oznaka ........</span>
</p>
<p>
<span class="span4">U usmenom izjašnjenju na glavnom pretresu vještak forenzičke genetike dr Sandra Kovačević u svemu je ostala pri izvještaju od 24.01.2014. godine, s tim što je dodala da kontaktni biološki materijal spada sam od sebe bez ikakve dodatne mehaničke manipulacije na površinama na kojima se nalazi. Da li će biološki materijal opstati i u kakvom kvalitetu, zavisi od sredinjskih uslova u kojima se potencijalni biološki materijal nalazi. Pojasnila je da nije ni nerealno ukoliko auto nije korišćeno dva mjeseca da se ne nađe na uzorkovanim površinama biološki materijal, te da sam rezultat takođe zavisi i od načina i kvaliteta rada prilikom uzorkovanja određenih površina. </span>
</p>
<p>
<span class="span4">Sud je cijenio navedeni izvještaj o vještačenju pa je isti prihvatio kao stručan, jasan i objektivan i dat prema pravilima struke i nauke.</span>
</p>
<p>
<span class="span4">Iz izvještaja o vještačenju vještaka iz oblasti elektronike, telekomunikacija i vazduhoplovstva dipl. ing. Predraga Boljevića od 20.04.2014. godine, a čiji je sastavni dio izvještaj „Crnogorskog telekoma“ AD Podgorica od 08.04.2014. godine i podaci na CD-u, </span><span class="span1">izvještaja „Crnogorskog Telekoma“ AD Podgorica broj 04-34532 od 30.12.2013. godine, i CD-a,</span><span class="span4"> i izjašnjenja ovog vještaka sa glavnog pretresa utvrđuje se da je dana 22.09.2013.godine, u 18:22:18 korisnik broja 67 928 32 17 pozvao korisnika broja 67 570 127, da je taj razgovor trajao 44 sekunde, da je korisnik broja ...... ovu komunikaciju ostvario preko bazne stanice ........”, koja pokriva Novo naselje Kruševac i dio prema Radoju Dakiću, da je posljednji razgovor za dan 22.09.2013.godine, korisnik broja ...... obavio u 23:19:30, da je taj razgovor trajao 67 sekundi, da je prvu narednu telefonsku komunikaciju korisnik broja .... imao 23.09.2013.godine, u 04:27:18, kada je primio SMS od korisnika broja ......., da se korisnik telefonskog broja ....... tada mogao nalaziti u reonu naselja Gornja Gorica, dio od Zadružnog doma prema magistralnom putu Podgorica-Cetinje, a moguće da se nalazio i sa druge strane rijeke Morače, Ulica 8 marta, i u dijelu Ulice Vojislavljevića, kao i na početku naselja Dahna, da drugih telefonskih komunikacija korisnik broja ...... nije imao dana 23.09.2013.godine, da se korisnik broja ...... tokom komunikacija 22 i 23.09.2013.godine, nalazio u reonu naselja Gornja Gorica, duž Cetinjskog puta, Bulevara Džordža Vašingtona  u reonu Bloka 5, Tološa i Dalmatinske ulice, u Podgorici, da se korisnik broja ..... u trenutku ostvarivanja kontakta dana 22.09.2013.godine, u 23:19:30 nalazio u reonu bazne stanice ...., koja pokriva reon hotela Podgorica, parkinga izmedju Sportskog centra Morača i hotela Podgorica, parkinga ispred TK Centra kao i dio Stare Varoši uz obalu Morače, te da se korisnik broja .....u periodu od 25.09.2013.godine, od 12h:12m do 21h:27m, nalazio u romingu. Dalje se utvrdjuje da je korisnik broja ......, dana 22.09.2013.godine, od 11:35:22 do 23:56:48, imao veći broj telefonskih komunikacija, izmedju ostalog i jednu sa korisnikom telefonskog broja ....., a kako je to već naprijed navedeno, da je njegovo kretanje ovog dana bilo u reonu naselja Gornja Gorica, duž Cetinjskog puta, Bulevar Džordža Vašingtona u reonu Bloka V, Tološa i Dalmatinske ulice, u Podgorici, da se korisnik broja ....., u 23:56:48, nalazio u dijelu grada preko Morače, odnosno moguće kretao duž Bulevara Svetog Petra Cetinjskog, u reonu od Ulice Moskovske ka Ulici Svetozara Markovića, moguće da se nalazio i u samoj Ulici Svetozara Markovića, u reonu grada koji je oivičen sa </span><span class="span4">Bulevarom i pomenutim ulicima, da su komunikacije korisnika ovog broja u 23:43:42 i 23:48:56, iz reona naselja Gornja Gorica, i ukazuju da se u tom periodu korisnik kretao prema centru grada, da je korisnik broja 67 928 32 17 prvu komunikaciju dana 23.09.2013.godine,  imao u 10:31:58, da se u kasnim prijepodnevnim satima, tokom dana 23.09.2013.godine, prilikom ostvarivanja kontakata registruje njegovo kretanje iz reona Kolašina ka Podgorici, gdje se registruje u 11:42:13 i odmah nastavlja prema Nikšiću, da se oko podneva dana 23.09.2013.godine, prilikom ostvarivanja kontakata registruje njegovo kretanje iz reona Podgorice ka Nikšiću, gdje se registruje u 14:17:32 i 14:57:11, da bi se u 15:37:44 registrovao povratak u reon Novog sela, da se u ranim jutarnjim satima dana 24.09.2013.godine, prilikom ostvarivanja kontakata registrovalo njegovo kretanje u reonu Novog sela, a potom kretanje i pretežan dnevni boravak u reon naselja Gornja Gorica, duž Cetinjskog puta, Bulevara Džordža Vašingtona u reon Bloka V, Tološa i Dalmatinske ulice u Podgorici, te da se korisnik ovog broja od 25.09.2013.godine, od 10:56:46, pa do 15:45:45, istog dana nalazio u romingu. Za vrijeme kad nije bilo komunikacija vještak se nije mogao izjašnjavati o lokacijama.         </span>
</p>
<p>
<span class="span1">Sud je cijenio navedeni izvještaj o vještačenju pa je isti prihvatio kao stručan, jasan i objektivan i dat prema pravilima struke i nauke.</span>
</p>
<p>
<span class="span1">Iz nalaza i mišljenja vještaka sudske medicine Borovinić Budimira, sa zapisnika K. br. 62/14 od od 06.02.2015. godine, datog na osnovu relevantne medicinske dokumentacije izdate na ime okrivljenog Š. Ž., utvrđuje se da je okrivljeni Š. Ž. osoba koja boluje od hroničnog oboljenja pluća u vidu odmaklog stadijuma tuberkuloze oba plućna krila, te da isti boluje od hroničnog zapaljenja jetre tipa "C".</span>
</p>
<p>
<span class="span1">Sud je cijenio navedeni nalaz i mišljenje pa je isti prihvatio kao stručan, jasan i objektivan i dat prema pravilima struke i nauke.</span>
</p>
<p>
<span class="span1">Iz nalaza i mišljenja komisije vještaka u sastavu od neuropsihijatra prof dr Stanka Milića, psihijatra dr Željka Golubovića i psihologa Branke Stepanović Ilić K.br. 62/14 od 13.10.2015. godine, medicinske dokumentacije koja je dostavljena od ZU Specijalne bolnice za psihijatriju Dobrota Kotor na ime okrivljenog Š. Ž.-Istorije bolesti matični broj 104828 sa prilozima, i saslušanja ovlašćenog predstavnika komisije vještaka psihijatra dr Željka Golubovića sa glavnog pretresa, utvrđuje se da je okrivljeni Š. Ž. osoba ispod prosječnih intelektualnih sposobnosti, koja ispoljava simptome emocionalno nestabilnog poremećaja ličnosti. Prisutno je dugogodišnje konzumiranje više psihoaktivnih supstanci, dominantno heroina na nivou toksikomanske zavisnosti (psihička i metabolička). Okrivljeni ne priznaje krivično djelo kojim se tereti. Pod pretpostavkom da je isto izvršio, komisija je mišljenja da je u vrijeme krivičnog djela mogao da shvati značaj svog djela i da upravlja svojim postupcima. U vrijeme izvršenja krivičnog djela, bio je zavisnik o heroinu. Obzirom da okrivljeni ispunjava standarde toksikomanske zavisnosti (dominantno o heroinu), komisija smatra, da ukoliko se ne bi liječio, postoji opasnost ponavljanja krivičnih djela. Iz tih razloga komisija vještaka smatra da ima indikacija za primjenu mjera bezbjednosti obaveznog psihijatrijskog liječenja od narkomanije u bolničkim uslovima u »SPB« Dobrota u Kotoru ili drugoj ustanovi zavisno od stava suda, kako bi se otklonilo eventualno društveno opasno ponašanje okrivljenog u budućnosti. </span>
</p>
<p>
<span class="span1">Sud je cijenio nalaz i mišljenje komisije vještaka, pa je isti prihvatio kao jasan, stručan i objektivan i dat prema pravilima struke i nauke, a na koji ni stranke nijesu imale primjedbi.</span>
</p>
<p>
<span class="span1">Iz izvoda iz kaznene evidencije Uprave policije CB Podgorica broj 29-245/13-11027/2-3312 10.10.2013. godine, izdatog na ime okrivljenog B. V., utvrđuje se da je okrivljeni B. V. osuđivan presudom Višeg suda u Podgorici K.br. 108/06 od 08.05.2007.godine, zbog krivičnog djela neovlašćena proizvodnja, držanje i stavljanje u promet opojnih droga iz čl. 300 st. 1 KZ CG, na kaznu zatvora u trajanju od 1 (jedne) godine i presudom Osnovnog suda u Podgorici K.br. 08/1353 od 04.12.2009.godine, zbog krivičnog djela ugrožavanje javnog saobraćaja iz čl. 339 st. 3 u vezi st. 1 KZ CG, na 30 (trideset) dana zatvora, uslovno na 1 (jednu) godinu.</span>
</p>
<p>
<span class="span1">Iz izvoda iz kaznene evidencije Uprave policije CB Podgorica broj od 26.09.2013. godine, izdatog na ime okrivljenog Š. Ž., utvrđuje se da je okrivljeni Š. Ž. osuđivan presudom Višeg suda u Podgorici K.br. 24/01 od 27.10.2001.godine, zbog krivičnog djela neovlašćena proizvodnja i stavljanje u promet opojnih droga iz čl. 245 st. 1 KZ SRJ, na kaznu zatvora u trajanju od 1 (jedne) godine, presudom Osnovnog suda u Podgorici K.br. 04/1007 od 30.09.2006.godine, zbog krivičnog djela kradja iz čl. 239 st. 1 KZ CG, na kaznu zatvora u trajanju od 2 (dva) mjeseca, presudom Višeg suda u Podgorici K.br. 163/03 od 12.09.2006.godine, zbog krivičnih djela neovlašćena proizvodnja i stavljanje u promet opojnih droga iz čl. 245 st. 1 KZ SRJ i nasilničko ponašanje iz čl. 195 st. 2 u vezi st. 1 KZ RCG na jedinstvenu kaznu zatvora u trajanju od 1 (jedne) godine i 3 (tri) mjeseca, presudom Osnovnog suda u Podgorici K.br. 05/123 od 12.02.2007.godine, zbog krivičnog djela kradja iz čl. 239 st. 1 KZ, na kaznu zatvora u trajanju od 3 (tri) mjeseca, presudom Osnovnog suda u Podgorici K.br. 08/287 od 30.10.2008.godine, zbog krivičnog djela teška kradja iz čl. 240 st. 1 tač. 1 KZ CG, na kaznu zatvora u trajanju od 5 (pet) mjeseci, presudom Osnovnog suda u Podgorici K.br. 06/1578 od 29.05.2009.godine, zbog krivičnog djela kradja iz čl. 239 st. 1 KZ, na kaznu zatvora u trajanju od 3 (tri) mjeseca, presudom Osnovnog suda u Podgorici K.br. 08/377 od 30.06.2009.godine, zbog krivičnog djela teška kradja iz čl. 240 st. 1 tač. 1 i 2 KZ, na kaznu zatvora u trajanju od 1 (jedne) godine i 6 (šest) mjeseci i presudom Osnovnog suda u Podgorici K.br. 05/877 od 04.03.2008.godine, zbog krivičnog djela teška kradja iz čl. 240 st. 1 tač. 1 KZ, na kaznu zatvora u trajanju od 2 (dvije) godine.</span>
</p>
<p>
<span class="span1">Cijeneći rezultate cjelokupnog dokaznog postupka, navode optužbe i odbrane okrivljenih, te sve provedene dokaze kako pojedinačno, tako i u njihovoj međusobnoj povezanosti, ovaj sud nalazi da su okrivljeni B. V. i Š. Ž. počinili krivično djelo razbojništvo iz čl. 242 st. 4 u vezi st. 1 u vezi čl. 23 st. 2 Krivičnog zakonika Crne Gore, na način, u mjestu i u vrijeme kako je to opisano u izreci presude. </span>
</p>
<p>
<span class="span1">Naime, u postupku je nesumnjivo utvrđeno da su d</span><span class="span1">ana 23.09.2013. godine, oko 02,55 časova, u Podgorici, u ul. ...., u prostorijama dispečerskog centra taksi udruženja “Red plus taxi”, okrivljeni B. V. i Š. Ž., zajedno sa još jednim NN licem, u grupi, po prethodnom dogovoru, prijetnjom da će neposredno napasti na život i tijelo oštećenog B. A., oduzeli tuđu pokretnu stvar, u namjeri da njenim prisvajanjem pribave sebi protivpravnu imovinsku korist, iako su bili svjesni svega toga, pa su to i htjeli, na način što su se svi trojica prethodno dovezli vozilom marke “Mercedes” reg. oznaka ......, vlasništvo okrivljenog B., u blizini prostorija pomenutog taxi udruženja, te potom dvojica od njih izašli iz navedenog vozila i krenuli u pravcu prostorija navedenog dispečerskog centra, dok je treće lice ostalo u vozilu i čuvalo im stražu, a potom ta dvojica sa maskama na glavama ušli u prostorije pomenutog dispečerskog centra, gdje je zatim jedan od njih prišao oštećenom B.A. sa leđa i uz prijetnju pištoljem naredio mu da legne na pod, te nakon što je oštećeni legao na pod, prišao </span><span class="span1">kasi i podesnim sredstvom odvalio vrata iste, koja je bila zaključana, te iz unutrašnjosti kase oduzeo novac, vlasništvo oštećenog „Red plus taxi“, u iznosu od 363,95 €, nakon čega su sa prisvojenim novcem obojica pobjegli iz navedenih prostorija i došli do pomenutog putničkog motornog vozila, i zajedno sa trećim licem, koje ih je čekalo u vozilu, navedenim vozilom se udaljili ulicom Branka Ćopića u pravcu podvožnjaka ka Staroj Zlatici.</span>
</p>
<p>
<span class="span1">Okrivljeni Š. Ž., prije kritičnog događaja, bio je taksi vozač u »Red plus taksiju«. Ovu činjenicu sud je utvrdio iz odbrane okrivljenog Š. Ž., a to su potvrdili i svjedoci B. A. i S. N., radnici u navedenom taksi udruženju, čije iskaze je sud cijenio kao objektivne i istinite. Iz svjedočenja B. A., utvrdjuje se da je kritične prilike, primijetio dva maskirana lica kod ulaza dispečerskog centra. Jedno od tih lica je ušlo u prostoriju u kojoj se nalazi kasa u koju se ubacuju dnevni pazari taksi vozača. Dalje se iz navedenog iskaza utvrđuje da je to lice uperilo pištolj u njegovom pravcu i reklo mu da legne, nakon čega je čuo prasak koji je nastao jer je to lice nasilno otvorilo kasu. Iz iskaza svjedoka B. A. utvrdjuje se da su upravo u tu kasu vozači taksi vozila ostavljali pazar i u vrijeme dok je okrivljeni Š. Ž. radio u taksi udruženju. Da je kasa obijena utvrđuje se i iz zapisnika o uviđaju Uprave policije CB Podgorica Ku. br. 782/2013 od 24.09.2013. godine, u kojem je navedeno da su na plakaru – kasi</span><span> </span><span class="span1">vidljiva oštećenja, tj. tragovi djelovanja podesnog sredstva, a što se potvrdjuje i foto-dokumentacijom Uprave policije CB Podgorica broj 64-28-244-896/1624 od 25.09.2013.godine. Iz iskaza svjedoka R. Ž., koji je sud cijenio kao istinit i kojem nije imao razloga da ne vjeruje, sud je utvrdio da je kasa u vrijeme izvršenja krivičnog djela bila zaključana, a da su ključ od nje imali samo on i njegova žena, te da je nakon što je obaviješten o kritičnom dogadjaju, izvršio uvid u kompjutersku evidenciju protoka novca, i utvrdio da je iz kase oduzeto 363,95 eura. Njegovim svjedočenjem utvrdjuje se i da je  rad taksi vozila smjenski organizovan, i to od 06,00 do 16,00 i od 16,00 do 02,00, a da pazar u većini slučajeva prva smjena predaje drugoj smjeni, a druga smjena predaje oba pazara u kasu, koja je kritične prilike obijena.</span>
</p>
<p>
<span class="span1">Iz iskaza svjedoka S. N. se dalje utvrdjuje da je vraćajući se na radno mjesto, nakon kupovine cigareta, iz pravca pumpe na Zlatici, kritične prilike, vidio dva maskirana lica kako istrčavaju iz centra, a koja su prethodno, kako mu je kazao kolega B. A. izvršila pljačku. Potom je sjeo u svoje vozilo i krenuo u pravcu u kojem su navedene osobe pobjegle, i nakon 200-300 metara vožnje u pravcu podvožnjaka u naselju Stara Zlatica, primijetio je parkirano vozilo »Mercedes«. Na mjestu vozača je zapazio jedno lice, a ova lica koja su bježala su ušla u ovo vozilo. Registarske tablice ovog vozila je zabilježio i saopštio policiji, dok je, nakon što mu je na glavnom pretresu predočena foto-dokumentacija Uprave policije CB Podgorica broj 64-28-244-1081/2176 od 25.11.2013. godine, tvrdio da je kritične večeri vidio Mercedes onakav kakav se nalazi u predočenoj foto-dokumentaciji.</span>
</p>
<p>
<span class="span1">Upravo postupajući po identifikacionim podacima koje im je saopštio svjedok S. N., policija je dana 25.11.2013.godine, pronašla to vozilo, koje je vlasništvo okrivljenog B. V., čije su registarske oznake PG EN 617, što se utvrdjuje iz zapisnika o pretresanju putničkog motornog vozila marke »Mercedes« reg. oznaka ...... Uprave policije CB Podgorica Ku.br. 782/2013 od 25.11.2013. godine, službene zabilješke Uprave policije CB Podgorica Ku.br. 782/13 od 25.11.2013. godine i foto-dokumentacije Uprave policije CB Podgorica broj 64-28-244-1081/2176 od 25.11.2013. godine.</span>
</p>
<p>
<span class="span1">Iz odbrane okrivljenog B. V., sud je utvrdio da je broj mobilnog telefona okrivljenog B. V. u vrijeme kritičnog događaja bio ......., a što je navedeno i u potvrdi o privremeno oduzetim predmetima Uprave policije CB Podgorica Ku.br. 782/2013 od 26.09.2013 godine, izdatoj na ime okrivljenog B. V., dok je iz odbrane okrivljenog B. V. takođe utvrđeno da je broj mobilnog telefona okrivljenog Š. Ž.......... Da je dana 22.09.2013.godine, u 18:22:18, korisnik broja ..... tj. okrivljeni Š. Ž., pozvao korisnika broja ......, tj. okrivljenog B.V., i sa njim razgovarao 44 sekunde,  utvrdjuje se iz </span><span class="span4">izvještaja o vještačenju vještaka iz oblasti elektronike, telekomunikacija i vazduhoplovstva dipl. ing. Predraga Boljevića od 20.04.2014. godine, a čiji je sastavni dio izvještaj „Crnogorskog telekoma“ AD Podgorica od 08.04.2014. godine i podaci na CD-u, </span><span class="span1">izvještaja „Crnogorskog Telekoma“ AD Podgorica broj 04-34532 od 30.12.2013. godine, i CD-a,</span><span class="span4"> i izjašnjenja ovog vještaka sa glavnog pretresa, iz kojih dokaza se još utvrdjuje da se korisnik telefonskog broja ........, u periodu od 25.09.2013.godine, od 12h:12m do 21h:27m, nalazio u romingu, kao i da se korisnik telefonskog broja ......... takodje nalazio u romingu, i to dana 25.09.2013.godine, od 10:56:46, pa do 15:45:45. Da su okrivljeni nakon izvršenog krivičnog djela, bili van teritorije Crne Gore, tj. da su se sreli u Beogradu, sud je utvrdio i iz njihovih odbrana i iskaza svjedoka M. Z.. Takođe i majka okrivljenog B. V., B. M., u svom svjedočkom iskazu navela je da se dana 25.09.2013. godine, njen sin nalazio u Srbiji, tj. da je morao da pođe za Beograd. </span>
</p>
<p>
<span class="span1">U zapisniku o uviđaju Uprave policije, navedeno je, da se objekat »Red plus taksija« sastoji iz više prostorija, te da se u tom prostoru, veličine od 350 m2, pored dispečerskog centra, gdje je izvršeno djelo, nalazi automehaničarski servis, kancelarije i magacin navedene firme. Dakle, radi se o većem prostoru koji se sastoji iz više prostorija. Lica koja su izvršila predmetno krivično djelo, uputila su se pravo ka prostoriji gdje se nalazi novac, tj. dispečerskom centru, a koja prostorija nema adekvatno obezbjeđenje. Sve to ukazuje da su isti imali prethodno saznanje o navedenim činjenicama, koje su im omogućavale da olakšano izvrše krivično djelo. Pored mjesta gdje se nalazi novac, učinioci ovog djela su znali i vrijeme kad se pazar predaje u dispečerski centar, odnosno kada će u dispečerskom centru biti najviše novca. To proizilazi iz činjenice da su se pazari taksi vozača iz prve i druge smjene predavali od strane taksi vozača iz druge smjene po završetku njihove smjene koja se završavala u 02,00 časa. Okrivljeni Š. Ž., bio je zaposlen u navedenom taksi udruženju, a u vrijeme dok je radio, pazar koji je zarađivao kao taksi vozač, ostavljao je upravo u prostoriji gdje je izvršena djelo. Takođe mu je bilo poznato vrijeme kada druga smjena predaje pazar, i da u to vrijeme, kao i u vrijeme kada je izvršeno krivično djelo, u dispečerskom centru rade dva dispečera, te da novac i prostorija samim tim nijesu adekvatno obezbijeđeni. Činjenica je i da je krivično djelo izvršeno tako što je korišćen automobil, koji je vlasništvo okrivljenog B. V., kojim je kritične prilike upravljao jedan od saizvršilaca, a koji je čuvao stražu licima koja su ulazila u prostorije navedenog taksi udruženja, i ta lica nakon izvršenog djela odvezao. Iz odbrane okrivljenog B. V. utvrdjuje se da je medju ova tri lica koja su izvršila razbojništvo bio okrivljeni Š. Ž.. Cijeneći prethodno utvrđene činjenice, i dovodeći ih u vezu sa ponašanjem okrivljenih nakon izvršenog krivičnog djela, tj. da su isti napustili Crnu Goru, i sreli se u Beogradu, pritom cijeneći njihov odlazak iz Crne Gore kao reakciju na izvršeno djelo, ovaj sud je našao, da su upravo okrivljeni B. V. i Š. Ž. sa još jednim nepoznatim licem izvršili krivično djelo koje im se stavlja na teret.</span>
</p>
<p>
<span class="span1">Sud nije prihvatio odbranu okrivljenog B.V. iz prethodnog postupka i sa glavnog pretresa, u dijelu u kojem je negirao svoje učešće u predmetnom krivičnom </span><span class="span1">dogadjaju, jer ista ne korespondira sa utvrđenim činjeničnim stanjem, a sama odbrana je nelogična i životno neprihvatljiva. Okrivljeni B. V. je naveo da nije učestvovao u izvršenju krivičnog djela, a da je napustio Crnu Goru nakon što mu je okrivljeni Š. Ž. kazao da je vozilom, prethodno pozajmljenim od njega izvršio pljačku. Ovo sa razloga jer mu je okrivljeni Š. Ž.rekao da će se sam prijaviti policiji, a da on treba da se makne iz Podgorice na jedan dan. Potpuno su neistiniti razlozi odlaska iz Crne Gore, koje navodi okrivljeni B. V.. Ovo zbog toga što okrivljeni B. V. nelogično tvrdi da je napustio matičnu državu zato što je neko drugi izvršio krivično djelo tj. okrivljeni Š. Ž.. Tim prije, razlozi za napuštanje države su neprihvatljiviji jer mu je okrivljeni Š. Ž., a opet po kazivanju okrivljenog B. V., rekao, da će se sam prijaviti policiji. Nelogičnost njegove odbrane ogleda se i u tome, što i nakon kritičnog događaja, a kako je isti naveo, okrivljenog Š. Ž. za svoje vozilo nije pitao gdje se nalazi, a koje mu on nije vratio, odnosno, da isti i ne zna gdje mu je vozilo. Zbog svega toga sud nalazi da je obrana okrivljenog B. V. neistinita i sračunato data u cilju izbjegavanja krivice. </span>
</p>
<p>
<span class="span4">Sud je takođe cijenio tezu odbrane u kojoj se ističe da je okrivljeni B. V. kritične prilike bio u kući, a što navodno potvrdjuje svjedok B. S., otac okrivljenog B. V.. Navedeno stanovište odbrane ne stoji. Ovo iz razloga jer svjedok B. S. ističe da je sina u njegovoj sobi vidio oko 01,00 časova 23.09.2013. godine, a da ga je nakon toga vidio oko 04,00-05,00 časova i da je tada primijetio da je V. izašao iz svoje sobe, odnosno iz kuće. Dakle, iskaz ovog svjedoka ne pruža alibi okrivljenom B. V. jer ovom svjedoku nije poznato gdje je okrivljeni B. V. bio dana 23.09.2013.godine, u vremenu od 01,00 do 04,00 časa, a krivično djelo je učinjeno 23.09.2013.godine, u 02,55 časova, u naselju Zlatica, što znači da je okrivljeni B. poslije 01,00 čas, mogao izaći iz kuće učestvovati u izvršenju djela oko 02,55 časova, a potom se vratiti kući prije 04,00 čas.  </span>
</p>
<p>
<span class="span1">Takođe, sud nije prihvatio ni odbrane okrivljenog Š. Ž.koje je dao u prethodnom postupku i na glavnom pretresu, jer su iste u suprotnosti jedna sa drugom, i u suprotnosti su sa provedenim dokazima i sa utvrđenim činjeničnim stanjem. U odbrani u prethodnom postupku okrivljeni Š. Ž. je naveo da nije učestvovao u izvršenju krivičnog djela i da nikad u životu nije kontaktirao telefonom sa okrivljenim B. V., te da se u Beogradu nije gledao sa njim. Na glavnom pretresu isti je kazao da se u Beogradu gledao sa okrivljenim B. V., a što je potvrđeno iskazom svjedoka M. Z. i dijelom odbrane okrivljenog B. V.. Da je okrivljeni Š. Ž. kontaktirao telefonom sa okrivljenim B. V., sud je utvrdio iz dijela odbrane okrivljenog B. V. i iz </span><span class="span4">izvještaja o vještačenju vještaka iz oblasti elektronike, telekomunikacija i vazduhoplovstva dipl. ing. Predraga Boljevića, u kojem je navedeno </span><span class="span1">da je dana 22.09.2013.godine, u 18:22:18, korisnik broja ....... tj. okrivljeni Š. Ž., pozvao korisnika broja ......., tj. okrivljenog B. V., i sa njim razgovarao 44 sekunde</span><span class="span4">. Odbranu ovog okrivljenog, sud nije prihvatio ni u dijelu u kojem je naveo, da nakon što je završio sa poslom u »Red plus taksiju« nikad više nije dolazio u poslovne prostorije tog taksi udruženja. Ovaj navod odbrane, opovrgnut je iskazima svjedoka N. S. i B. A., a koji su bili izričiti da je ovaj okrivljeni i nakon što je prestao da radi u »Red plus taksiju« dolazio u prostorije tog taksi udruženja. Sud takođe nije prihvatio odbranu ovog okrivljenog u dijelu u kojem je kazao da nije učestvovao u izvršenju krivičnog djela, obzirom da je iz odbrane okrivljenog B. V. utvrdjeno da je okrivljeni Š. Ž. bio jedan od saizvršilaca. Zbog svega  naprijed navedenog sud je njegovu odbranu cijenio kao neistinitu i sračunato datu u cilju izbjegavanje krivice.</span>
</p>
<p>
<span class="span1">Odbrana je zastupala tezu da ukoliko je okrivljeni Š. Ž. kritične prilike izvršio krivično djelo, da isti ne bi vršio premetačinu u prostoriji gdje se drži novac, već bi odmah preduzeo radnje da otvori kasu, jer mu je kao bivšem radniku taksi udruženja bilo poznato gdje se pazar drži. Činjenica je da je jedan od saizvršilaca, prvo otišao do ormara da tamo traži novac, te kad na tom mjestu nije ništa našao, isti se uputio ka kasi. Medjutim, sve ovo nema presudan značaj obzirom da nije moglo biti utvrdjeno ko je od tri saizvršioca koju radnju preduzimao, odnosno samo je utvrdjeno da su od ta tri saizvršioca dvojica bili okrivljeni B. V. i Š. Ž.. </span>
</p>
<p>
<span class="span1">Sud je takođe cijenio navode odbrana u pogledu fizičke konstitucije okrivljenih i opisa fizičke konstitucije lica koja su izvršila djelo od strane svjedoka B. A., te je našao da ovakvi navodi nijesu od presudnog značaja za odluku. Svjedok B. A. je dao svoje subjektivno mišljenje u pogledu građe i visine dvojice počinilaca krivičnog djela, a splet okolnosti bio je takav da nije mogao precizno procijeniti kolika im je bila visina i kakva im je bila građa. Ovo zbog toga što su počinioci bili maskirani i imali su rance na leđima, a kada se svjedok B. A.okrenuo, primijetio je jednog od njih kako drži pištolj uperen u njegovom pravcu i kako mu govori da legne, što je svakako kod njega izazvalo osjećaj straha i šoka, a dok je obijana kasa, svjedok B. A. je licem bio okrenut ka podu.  </span>
</p>
<p>
<span class="span1">Krivično djelo razbojništvo iz čl. 242 st. 4 u vezi st. 1 Krivičnog zakonika Crne Gore, čini onaj ko upotrebom sile protiv nekog lica ili prijetnjom da će neposredno napasti na život ili tijelo oduzme tuđu pokretnu stvar u namjeri da njenim prisvajanjem sebi ili drugom pribavi protivpravnu imovinsku korist te da je to između ostalog učinjeno od strane grupe. Kako je to naprijed činjenično utvrđeno okrivljeni su sa jednim nepoznatim licem djelovali u grupi i prijetnjom da će neposredno napasti na život i tijelo radnika u dispečerskom centru »Red plus taksija« u Podgorici, svjedoka oštećenog B.A., oduzeli tuđu pokretnu stvar  tj. novac u iznosu od 363,95 eura, a sve u namjeri da sebi pribave protivpravnu imovinsku korist. Po prethodnom dogovoru, želeći djelo kao svoje, okrivljeni B. V. i Š. Ž. su se sa još jednim nepoznatim licem, dovezli vozilom marke »Mercedes« vlasništvo okrivljenog B., u blizini dispečerskog centra »Red plus taksi«, te dvojica od njih izašla iz vozila i maskirani ušli u prostorije navedenog taksi udruženja, te je jedan od njih uperio pištolj u pravcu svjedoka-oštećenog B. A. govoreći mu da legne, a nakon toga je oštećeni legao na pod, te je prišao ormaru, a potom kasi, i upotrebom podesnog sredstva odvalio vrata iste koja je bila zaključana i iz nje otuđio novac u iznosu od 363,95 eura, nakon čega su dvojica saizvršilaca napustili prostorije »Red plus taksija«, ušli u pomenuto vozilo u koje ih je čekao treći saizvršilac, koji im je čuvao stražu, i potom se udaljili ulicom Branka Ćopića u pravcu nadvožnjaka ka Staroj Zlatici.</span>
</p>
<p>
<span class="span1">U konkretnom slučaju okrivljeni B. V. i Š. Ž. su bili svjesni zajedništva, da djeluju u grupi, da se upotrebljava prijetnja da će se neposredno napasti na život i tijelo radnika dispečerskog centra »Red plus taksi«, oštećenog B. A., radi oduzimanja tudje pokretne stvari u namjeri da prisvajanjem pribave protivpravnu imovinsku korist, pri čemu je vrijednost oduzetog novca iznosila 363,95 eura, a to su htjeli, što sve znači da su kao saizvršioci postupali sa direktnim umišljajem, pa je sud njihove radnje kvalifikovao kao krivično djelo razbojništvo iz čl. 242 st. 4 u vezi st. 1 u vezi čl 23 st.2 Krivičnog zakonika Crne Gore. </span>
</p>
<p>
<span class="span1">U skladu sa navedenim činjeničnim utvrđenjem sud je upodobio činjenični opis krivičnog djela razbojništvo iz čl. 242 st. 4 u vezi st.1 u vezi čl. 23 st.2  Krivičnog </span><span class="span1">zakonika Crne Gore, na način određen u izreci, nalazeći da ovakvim upodobljavanjem nije povrijeđen objektivni identitet optužnice, a pritom je kod pravne ocjene djela precizirao i stav odredbe Krivičnog zakonika Crne Gore za saizvršilaštvo.</span>
</p>
<p>
<span class="span1">Sud je odbio predlog okrivljenog Š. Ž. da se u dokaznom postupku od Red plus taksija pribavi video zapis kritičnog događaja, jer iz dokaza provedenih na glavnom pretresu-zapisnika o uvidjaju i iskaza svjedoka R. Ž. proizilazi da isti u vrijeme izvršenja krivičnog djela nije bio u funkciji.</span>
</p>
<p>
<span class="span1">Sud je cijenio i druge provedene dokaze pa je našao da isti nijesu od uticaja na odluku u ovoj krivičnoj stvari.</span>
</p>
<p>
<span class="span1">Sud je prilikom odlučivanja o kazni, imao u vidu sve okolnosti na strani okrivljenih B. V. i Š. Ž., koje utiču da kazna bude manja ili veća u smislu člana 42 </span><span class="span1">KZ CG</span><span class="span1">, pa je od olakšavajućih okolnosti na strani okrivljenog Š. Ž. našao da isti boluje od hroničnog zapaljenja jetre tipa »C« i od hroničnog oboljenja pluća u vidu odmaklog stadijuma tuberkuloze oba plućna krila, i da se oštećeni nijesu pridružili krivičnom gonjenju, a na strani okrivljenog B. V. da se oštećeni nijesu pridružili krivičnom gonjenju, a od otežavajućih okolnosti na strani okrivljenog Š. Ž. da je osuđivan presudom Višeg suda u Podgorici K.br. 24/01 od 27.10.2001.godine, zbog krivičnog djela neovlašćena proizvodnja i stavljanje u promet opojnih droga iz čl. 245 st. 1 KZ SRJ, na kaznu zatvora u trajanju od 1 (jedne) godine, presudom Osnovnog suda u Podgorici K.br. 04/1007 od 30.09.2006.godine, zbog krivičnog djela kradja iz čl. 239 st. 1 KZ CG, na kaznu zatvora u trajanju od 2 (dva) mjeseca, presudom Višeg suda u Podgorici K.br. 163/03 od 12.09.2006.godine, zbog krivičnih djela neovlašćena proizvodnja i stavljanje u promet opojnih droga iz čl. 245 st. 1 KZ SRJ i nasilničko ponašanje iz čl. 195 st. 2 u vezi st. 1 KZ RCG na jedinstvenu kaznu zatvora u trajanju od 1 (jedne) godine i 3 (tri) mjeseca, presudom Osnovnog suda u Podgorici K.br. 05/123 od 12.02.2007.godine, zbog krivičnog djela kradja iz čl. 239 st. 1 KZ, na kaznu zatvora u trajanju od 3 (tri) mjeseca, presudom Osnovnog suda u Podgorici K.br. 08/287 od 30.10.2008.godine, zbog krivičnog djela teška kradja iz čl. 240 st. 1 tač. 1 KZ CG, na kaznu zatvora u trajanju od 5 (pet) mjeseci, presudom Osnovnog suda u Podgorici K.br. 06/1578 od 29.05.2009.godine, zbog krivičnog djela kradja iz čl. 239 st. 1 KZ, na kaznu zatvora u trajanju od 3 (tri) mjeseca, presudom Osnovnog suda u Podgorici K.br. 08/377 od 30.06.2009.godine, zbog krivičnog djela teška kradja iz čl. 240 st. 1 tač. 1 i 2 KZ, na kaznu zatvora u trajanju od 1 (jedne) godine i 6 (šest) mjeseci i presudom Osnovnog suda u Podgorici K.br. 05/877 od 04.03.2008.godine, zbog krivičnog djela teška kradja iz čl. 240 st. 1 tač. 1 KZ, na kaznu zatvora u trajanju od 2 (dvije) godine, dok je na strani okrivljenog B. V. od otežavajućih okolnosti našao da je osuđivan </span><span class="span1">presudom </span><span class="span1">Višeg suda u Podgorici K.br. 108/06 od 08.05.2007.godine, zbog krivičnog djela neovlašćena proizvodnja, držanje i stavljanje u promet opojnih droga iz čl. 300 st. 1 KZ CG, na kaznu zatvora u trajanju od 1 (jedne) godine</span><span class="span1">, pa je sud okrivljene, i to, Š. Ž., osudio na kaznu zatvora u trajanju od 3 (tri) godine i 6 (šest) mjeseci, a okrivljenog B. V. na kaznu zatvora u trajanju od 3 (tri) godine, nalazeći da su tako odmjerene kazne adekvatne stepenu krivice okrivljenih i težini počinjenog djela i da predstavljaju onu mjeru koja je neophodno potrebna za postizanje svrhe kažnjavanja iz člana 32 </span><span class="span1">KZ CG, da okrivljeni ubuduće ne vrše krivična djela, a u okviru opšte svrhe izricanja krivičnih sankcija iz člana 4 stav 2 KZ CG.</span>
</p>
<p>
<span class="span1">Shodno članu 51 Krivičnog zakonika Crne Gore, okrivljenima B. V. i Š.Ž. se u izrečene kazne zatvora ima uračunati vrijeme za koje su bili lišeni slobode od 26.09.2013. godine do 28.09.2013. godine. </span>
</p>
<p>
<span class="span1">Osnovom člana 66 i 71 Krivičnog zakonika Crne Gore </span><span class="span1">ovaj sud je okrivljenom Š. Ž. izrekao mjeru bezbjednosti, obavezno liječenje narkomana, a koja mjera će se izvršavati u ustanovi za izvršenje kazne ili u odgovarajućoj zdravstvenoj ili drugoj specijalizovanoj ustanovi, dok bude postojala potreba za liječenjem, ali ne duže od 3 godine, s tim što se vrijeme provedeno u ustanovi za liječenje uračunava u kaznu zatvora. Ovu mjeru bezbjednosti sud je izrekao shodno utvrđenim činjenicama, po nalazu i mišljenju komisije vještaka </span><span class="span1">neuropsihijatra prof dr Stanka Milića, psihijatra dr Željka Golubovića i psihologa Branke Stepanović Ilić, kao i saslušanja predstavnika komisije vještaka na glavnom pretresu psihijatra dr Željka Golubovića, jer je okrivljeni osoba koja je predmetno krivično djelo počinila usljed zavisnosti od upotrebe opojne droge heroin i postoji ozbiljna opasnost da će usljed ove zavisnosti i dalje vršiti krivična djela.</span>
</p>
<p>
<span class="span1">Na osnovu čl. 482 Zakonika o krivičnom postupku, u vezi čl. 112 i 113 st. 1 Krivičnog zakonika </span><span class="span1">Crne Gore, </span><span class="span1">okrivljeni B. V. i Š.Ž., obavezani su da na ime imovinske koristi pribavljene krivičnim djelom plate budžetu Crne Gore iznose od po 181,975 eura u roku od 15 dana po pravosnažnosti presude. Ovo iz razloga što je nesporno utvrdjeno da su izvršenjem krivičnog djela pribavili protivpravnu imovinsku korist oduzimajući novac u iznosu 363,95 eura, pa kako nije bilo moguće od učinioca oduzeti novac jer novac nije pronadjen, a kako se nije moglo utvrditi koliko je ko pribavio, sud je po slobodnoj ocjeni obavezao okrivljene da budžetu Crne Gore plate po pola ovog iznosa. </span>
</p>
<p>
<span class="span1">O troškovima krivičnog postupka odlučeno je na osnovu člana 226 i 229 ZKP-a, pa kako su okrivljeni B. V. i Š. Ž. oglašeni krivim, obavezani su da na ime troškova krivičnog postupka solidarno uplate budžetu Crne Gore iznos od 1.226,00 eura, a koji troškovi se odnose na nagradu odmjerenu vještaku iz oblasti elektrotehnike, telekomunikacija i vazduhoplovstva dipl. ing. Predragu Boljeviću u iznosu od 450,50 eura, na nagradu odmjerenu vještaku sudsko-medicinske struke dr Borovinić Budimiru u iznosu od 44,00 eura, na nagradu odmjerenu vještaku forenzičke genetike dr Sandri Kovačević u iznosu od 44,00 eura, na nagradu odmjerenu komisiji vještaka, i to, neuropsihijatru prof. dr Stanku Miliću u iznosu od 247,50 eura, psihijatru dr Željku Goluboviću u iznosu od 275,00 eura i psihologu Branki Stepanović Ilić u iznosu od 165,00 eura. Okrivljeni Š. Ž. je obavezan da na ime troškova krivičnog postupka plati budžetu Crne Gore iznos od 125,00 eura, koji troškovi predstavljaju nagradu odmjerenu njegovom braniocu po službenoj dužnosti u prethodnom postupku adv. Nikočević Rusminu. Okrivljeni B. V. i Š. Ž. obavezani su da na ime sudskog paušala plate budžetu Crne Gore svaki pojedinačno iznos od 200,00 eura, a koji iznosi su određeni srazmjerno trajanju i složenosti postupka, uz ocjenu imovinskih prilika okrivljenih. Prednje iznose okrivljeni su dužni platiti u roku od 15 dana po pravosnažnosti presude. O ostalim troškovima krivičnog postupka sud će odlučiti naknadno, posebnim rješenjem, po pribavljanju podataka o njihovoj visini.</span>
</p>
<p>
<span class="span1">Zastupnik optužbe je predložio da sud okrivljenom B. V. izrekne mjeru bezbjednosti oduzimanje putničkog motornog vozila »Mercedes« reg. oznake ..... a koje vozilo je njegovo vlasništvo, jer su saizvršioci kritične prilike upotrijebili navedeno vozilo. Pod predmetima upotrijebljenim za izvršenje krivičnog djela podrazumijeva se svaki onaj </span><span class="span1">predmet kojim se učinilac poslužio pri izvršenju krivičnog djela, tj. kojim je izvršio djelo. Međutim, postojanje veze između nekog predmeta i izvršenog djela još ne predstavlja osnov za primjenu ove mjere bezbjednosti. Da je predmet upotrijebljen za izvršenje djela, znači, da je upravo tim predmetom preduzeta radnja izvršenja krivičnog djela. Kako je kritične prilike jedan od saizvršilaca prijetio pištoljem oštećenom, te podesnim sredstvom odvalio vrata kase iz koje je otuđio novac u visini od 363,95 eura, jasno je da je sredstvo koje su lica koristila prilikom izvršenja djela bio pištolj i podesno sredstvo za obijanje, tj. samo pomenuta sredstva, odnosno predmeti, su bili u službi radnje izvršenja. Obzirom da je u datoj satuaciji, automobil okrivljenog B. V., prostorno, bio udaljen od radnje izvršenja, tj. istim se niti prijetilo, niti obijala kasa, to je sud cijenio da nijesu ispunjeni uslovi za izricanje ove mjere bezbjednosti, a iz kojih razloga je predlog zastupnika optužbe odbio kao neosnovan.</span>
</p>
<p>
<span class="span1">Shodno izloženom, a primjenom člana 374 ZKP-a, odlučeno je kao u izreci presude.</span>
</p>
<p>&nbsp;</p>
<li>
<span class="span1">ZAPISNIČAR                                                     PREDSJEDNIK VIJEĆA-SUDIJA</span>
</li>
<li>
<span class="span1">Mira Radulović,s.r.                                                            Vladimir Novović,s.r.</span>
</li>
<p>&nbsp;</p>
<p>&nbsp;</p>
<li>
<span class="span5">PRAVNA POUKA: </span><span class="span1"> Protiv ove presude može se izjaviti žalba Apelacionom sudu Crne Gore, u roku od 15 dana od dana prijema pismenog otpravka, a preko ovog suda.</span>
</li>
<p>&nbsp;</p>
<li style="text-align:center;">
<span class="span1">Tačnost otpravka tvrdi i</span>
</li>
<li style="text-align:center;">
<span class="span1">ovjerava namještenik suda</span>
</li>
<li style="text-align:center;">
<span class="span1">_________________</span>
</li>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>