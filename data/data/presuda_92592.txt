<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span>K.br. 883/13</span>
</p>
<p>&nbsp;</p>
<p style="text-align:center;">
<span class="span1"></span>
</p>
<p>&nbsp;</p>
<p style="text-align:center;">
<span>U IME CRNE GORE</span>
</p>
<p>&nbsp;</p>
<p>
<span>OSNOVNI SUD U PODGORICI,kao prvostepeni krivični,po sudiji Đuković Goranu,uz učešće namještenika suda Maraš Ane,kao zapisničara,u krivičnom predmetu protiv okrivljenih D. L. i R. M. zbog krivičnog djela nasilničko ponašanje iz čl. 399 Krivičnog zakonika,rješavajući po optužnom predlogu Osnovnog državnog tužilaštva Podgorica Kt.br. 204/12 od 18.04.2012.godine (izmijenjenog na glavnom pretresu) a koji je na glavnom pretresu zastupala savjetnica ODT-a Podgorica Medenica Biljana, nakon glavnog i javnog pretresa održanog dana 24.06.2014. godine u prisusutvu zastupnika optužbe, okrivljenog D. L., njegovog branioca advokata A. B., okrivljenog R. M., njegovog branioca advokata M. V. izrekao je, a dana 25.06.2014.godine javno objavio</span>
</p>
<p>&nbsp;</p>
<p style="text-align:center;">
<span>P R E S U D U </span>
</p>
<p>&nbsp;</p>
<p>
<span>Okrivljeni:</span>
</p>
<p>&nbsp;</p>
<p>
<span>1.D. L.,zvani “Š”,od oca S. i majke D., rođene V., rođen ......godine, u P, sa prebivalištem u P., ul. K. N. br. 247,  državljanin Crne Gore, nezaposlen, neoženjen, sa završenom osnovnom školom, srednjeg imovnog stanja,neosuđivan </span>
</p>
<p>&nbsp;</p>
<p>
<span>2.R. M.,od oca Z. i majke Z, rođene J., rođen , u C., sa prebivalištem u P, ul. I...., državljanin Crne Gore, učenik, neoženjen, srednjeg imovnog stanja, neosuđivan</span>
</p>
<p>&nbsp;</p>
<p style="text-align:center;">
<span>K R I V I  S U</span>
</p>
<p>
<span>Zato što su:</span>
</p>
<p>&nbsp;</p>
<p>
<span>Dana 11.02.2012. godine oko 15,00 časova u ulici B. B. ispred zgrade “R.” u P, svjesni svog djela čije izvršenje su htjeli i znajući da je isto zabranjeno, u grupi sa više za sada nepoznatih lica, vršenjem nasilja, drskim i bezobzirnim ponašanjem, ugrozili spokojtsvo građana i remetili javni red i mir, na način što su zajedno gađali grudvama u putničko vozilo marke “Micubiši pajero” kojim je upravljao D. V., dok se kao suvozač nalazio P. R., zbog čega je oštećeni D. V. zaustavio vozilo i izašao, da bi mu tada prišli okrivljeni D. L. i R. M. i više za sada nepoznatih lica, pri čemu ga je prvo okrivljeni D. L. udario pesnicom u predjelu glave, a zatim su nastavili da ga udaraju po glavi i tijelu i ostali, a kada je oštećeni pao, nastavili su da ga zajedno udaraju nogama po glavi i tijelu, kojom prilikom su mu nanijeli laku tjelesnu povredu u vidu rane razderine u desnom sljepoočnom predjelu, rane razderine u lijevom čeono tjemenom predjelu, krvnog podliva oba kapka desnog oka sa nagnječenjem očne jabučice, krvnog podliva ispod desne ušne školjke, krvnog podliva u predjelu donje vilice sa lijeve strane, krvnog podliva u predjelu korijena vrata sa prednje desne strane, krvnog podliva u predjelu desne nadlaktice, krvnog podliva u lijevom dojkinom predjelu, krvnog podliva u predjelu oba palca ruke, krvnog podliva u predjelu lijeve potkoljenice i krvnog podliva u predjelu desne potkoljenice</span>
</p>
<p>&nbsp;</p>
<p>
<span>-čime su izvršili krivično djelo nasilničko ponašanje iz čl. 399 Krivičnog zakonika</span>
</p>
<p>&nbsp;</p>
<p>
<span>Pa sud okrivljenima primjenom citiranih zakonskih propisa te čl. 3,4,5,13,15,32,42,52,53 i 54 Krivičnog zakonika,te čl. 226,229,239 i 374 Zakonika o krivičnom postupku, i z r i č e</span>
</p>
<p>&nbsp;</p>
<p style="text-align:center;">
<span>USLOVNU OSUDU</span>
</p>
<p>&nbsp;</p>
<p>
<span>Kojom im prethodno utvrđuje kazne zatvora u trajanju od po 6 (šest) mjeseci i istovremeno određuje da se utvrđene kazne neće izvršiti ukoliko okrivljeni u roku od 2 (dvije) godine po pravosnažnosti presude ne izvrše novo krivično djelo.</span>
</p>
<p>&nbsp;</p>
<p>
<span>Oštećeni D. V. radi ostvarenja imovinsko pravnog zahjteva se upućuje na parnični postupak.</span>
</p>
<p>&nbsp;</p>
<p>
<span>Obavezuju se okrivljeni da solidarno ovom sudu na ime troškova krivičnog postupka uplate novčani iznos od 60,50 eura kao i po 30,00 eura na ime paušala, u roku od 15 dana po pravosnažnosti presude, pod prijetnjom prinudnog izvršenja.</span>
</p>
<p>&nbsp;</p>
<p style="text-align:center;">
<span>O b r a z l o ž e nj e</span>
</p>
<p>&nbsp;</p>
<p>
<span>Optužnim predlogom Osnovnog državnog tužilaštva u Podgorici Kt.br. 204/12 od 18.04.2012.godine okrivljenima D. L. i R. M. stavljeno je na teret izvršenje krivičnog djela nasilničko ponašanje iz člana 399 Krivičnog zakonika.</span>
</p>
<p>&nbsp;</p>
<p>
<span>Prije davanja završnih riječi zastupnica optužbe je izmijenila činjenični opis dispozitiva optužnog akta na način što je u drugom redu nakon riječi “u P” dodala riječi “svjesni svog djela čije izvršenje su htjeli i znajući da je isto zabranjeno”, te u istom redu nakon riječi “u grupi” izbrisala riječi “zajedno sa mldb. Š. M.” i nadalje u istom redu nakon “i” dodala “sa”, dok je u sedmom redu nakon riječi “R. M.” izbrisala riječi “mldb. Š. M.”, a dok je u ostalom dijelu činjenični opis ostao nepromijenjen kao i pravna kvalifikacija krivičnog djela.</span>
</p>
<p>&nbsp;</p>
<p>
<span>U završnoj riječi zastupnica optužbe je navela da u cjelosti ostaje pri podignutom i na glavnom pretresu izmijenjenom optužnom predlogu, budući smatra da je dokazano da su okrivljeni izvršili krivično djelo stavljeno im na teret i da su se u njihovim radnjama stekli elementi istog, iz kojih razloga je predložila sudu da okrivljene oglasi krivim za krivično djelo stavljeno im na teret i osudi po zakonu.</span>
</p>
<p>
<span> </span>
</p>
<p>
<span>Svjedok oštećeni D. V. je u završnoj riječi naveo da u potpunosti podržava završnu riječ zastupnika optužbe, da se pridružuje krivičnom gonjenju i ističe imovinsko pravni zahtjev koji nije mogao precizirati.</span>
</p>
<p>&nbsp;</p>
<p>
<span>Iznoseći svoju odbranu na glavnom pretresu okrivljeni D. L. je u bitnom naveo da je kritičnog dana sa svojim društvom oko 13,00 časova izašao ispred zgrade R. u kojoj živi gdje su se grudvali obzirom da je tog dana u P. napadao veliki snijeg, da je u društvu bilo dosta drugova i dosta djece koja su, gađala automobile koji su prolazili ispred zgrade. Tačno je da je i on ponekad gađao grudvama automobile koji su prolazili. U jednom trenutku naišao automobil-zeleni džip kojeg on nije gađao ali je vidio da su ga grudvama gađala ta djeca koja su tu bila prisutna, u kom trenutku je iz tog automobila izašao jedan čovjek kojeg tada nije poznavao, a za koga je kasnije saznao da se zove P. R., koji je došao do njih na dva metra i počeo da ih psuje upućujući im riječi “klošari,majku vam jebem, slomiste automobil”. U tom trenutku je neko gađao P. grudvama kao i automobil kada je iz istog izašao vozač za koga je kasnije saznao da se zove D. V. koji je uzeo digitalni aparat i počeo da ih slika. Prišao je D. i kazao mu da skloni aparat, a ovaj mu je odgovorio udarcem u glavu u predjelu jagodične kosti, zbog čega ga je isprovocirao, pa je morao da se brani i uradio tzv. “čišćenje” na način što je D. udario nogom u predjelu članka, a kada je D. pao i dok je bio u ležećem položaju zadao mu je jedan udarac nogom u predjelu vrata. U tom trenutku nekoliko lica koja su stajala sa njim ispred zgrade zaletjela su se u pravcu D. pri čemu su počeli da ga udaraju nogama. Nije vidio da je R. M. tom prilikom udario D. Kada je vidio krv po snijegu, povikao je: “Dosta,dosta”. D je podigao sa drugovima od kojih su dvojica odveli D. u D. zdravlja, a on je (okrivljeni) pošao iza zgrade, i nije se zbog zadobijenog udarca od strane Drljevića javljao ljekaru, jer nije znao da će da </span><span>“do ovoga dođe”. Zeleni džip nije imao bilo kakva obilježja bilo kakve medijske kuće niti su D. i P. na sebi imali bilo kakve akreditacije. U trenutku kada je udario D. pao je na snijeg jer se okliznuo, a naročito ga je iziritiralo to što je D. izašao sa fotoaparatom da ih slika jer je to činio bespravno. Dalje je naveo da su prije kritičnog događaja gađali još neke automobile, kao i automobile policije i vojske i niko im nije pravio nikakve probleme već su im odgovarali sa osmjehom. Kritičnog dana ni on niti njegovi drugovi nijesu imali nikakvu namjeru da vrše nasilje niti da bilo kome nanesu štetu, već su samo htjeli da se igraju.</span>
</p>
<p>&nbsp;</p>
<p>
<span>Iznoseći svoju odbranu u prethodnom postupku okrivljeni D. L. je naveo da je dana 11.02.2012. godine oko 13,00 časova izašao sa društvom ispred zgrade R. gdje su se međusobno grudvali, ali i da su gađali vozila koja su tuda prolazila. Tu je bilo prisutno mnogo djece sa majkama, kao i više njegovih drugova, i niko im nije pravio probleme sve do otprilike 15,00 časova kada su gađali jednog zelenog džipa u kojem je vidio da su bila dva njemu nepoznata čovjeka. Vozilo se, nakon što su ga gađali zaustavilo se i iz istog izašao je suvozač koji je počeo da ih psuje, i trči za nekom djecom koja su pogodila auto nakon čega se vratio u vozilo, da bi potom izašao vozač tog zelenog džipa i počeo da ih fotografiše ili snima kamerom, nakon čega mu je prišao i rekao da prestane sa time i skloni aparat. da Čovjek sa aparatom mu je odgovorio udarcem glavom u predjelu jagodične kosti, zbog čega ga je prvo “počistio” svojom lijevom nogom a zatim stisnutom pesnicom ga udario u predjelu glave nakon čega je taj čovjek pao, a zatim ga je udario i nogom u predjelu glave ili vrata, da je u tom trenutku iza njegovih leđa prišlo nekoliko momaka koji su tog čovjeka udarili po nekoliko puta nogama nakon čega su se svi udaljili sa tog mjesta. Sa svojim drugovima pomogao ovom čovjeku da ustane, pa su istog njegovi drugovi odvezli do D. zdravlja, a on je pošao kući. Tom prilikom je bio prisutan i R. M., ali ne zna da li je on udarao tog čovjeka jer nije vidio.</span>
</p>
<p>&nbsp;</p>
<p>
<span>Iznoseći svoju odbranu na glavnom pretresu okrivljeni R. M. je u bitnom naveo da je kritičnog dana oko 15,oo časova sa svojim društvom bio ispred zgrade R. gdje su se grudvali obzirom da je tog dana u P. bio napadao veliki snijeg. Tu je bio prisutan i D. L., i svi iz naselja. Grudvama su gađali automobile koji su tuda prolazili, pa je u jednom trenutku primijetio automobil - džip u kojem je bilo dvoje ljudi koje nije poznavao, niti je na automobilu vidio bilo šta karakteristično. Automobil se zaustavio i sa mjesta suvozača izašao čovjek sa koga je kasnije saznao da se zove P. R., koji je krenuo put njih psujući ih riječima kojih se ne može sjetiti, ali zna da se radilo o psovkama. Kada se P. vraćao u automobil tada je iz istog izašlo lice za koje je kasnije saznao da se zove D. V. koji je sjedio na mjestu vozača, vadeći fotoaparat kojim je počeo da ih slika, pri tom ih vrijeđajući riječima “vidjećete ga vi mangupi”,nakon čega je D. L. prišao D. i kazao mu da makne aparat i da prestane da ih slika, tapšajući D. po ramenu dok mu je to govorio. Nakon toga je D. počeo da se svađa sa D. i udario ga je glavom u predjelu jagodice, pa su se D. i D. uhvatili rukama i tada ga je D. udario nogom u predjelu noge od čega je Drljević pao na sniježnu podlogu. Vidjevši to, prišao je i dva puta nogom odgurnuo D. koji je krenuo da ustaje. Nikada se u životu nije srijetao sa tolikom količinom snijega, i nije imao namjeru da vrše bilo kakvo nasilje prema bilo kome. Nije gađao grudvama u pravcu džipa koji je stao vjerovatno zbog toga što ga je neko drugi gađao.</span>
</p>
<p>&nbsp;</p>
<p>
<span>Iznoseći svoju odbranu u prethodnom postupku okrivljeni R. M. je naveo da je dana 11.02.2012.godine oko 13,00 časova sa svojim društvom bio ispred zgrade R. gdje su se grudvali i gađali vozila koja su tuda prolazila. Tom prilikom tu je bila prisutna skoro sva omladina iz naselja, pa su u jednom trenutku pogodili neki džip iz kojeg je tada izašao čovjek koji je sjedio na mjesto suvozača, počeo da ih psuje i krenuo put njih zbog čega su se oni umirili, nakon čega se vratio u svoje vozilo. Nakon toga, izašao je vozač tog džipa i počeo da ih fotografiše, kada mu je prišao D. L., koji ga je potapšao po ramenu i rekao da ih ne slika, na šta ga je ovaj udario glavom u predjelu jagodične kosti i počeo da ga gura, zbog čega mu je D. L. “odradio čišćenje” od kojeg je ovaj čovjek pao a i D. L. se poklizao. Nakon toga prišao je i ovog čovjeka udario nogom u predjelu podlaktice jer je isti držao ruku u predjelu glave, a kada je krenuo da ustaje udario ga je jednom nogom u predjelu stomaka nakon čega se izmakao i vidio da je D. L. nastavio da ga udara nogama u predjelu tijela, nakon čega je prišlo još dosta momaka, ali nije vidio ko je udarao tog čovjeka. Nakon što su prestali da udaraju lice za koje je kasnije saznao da se zove D. V., D. L i još neki momci podigli i da su ga </span><span>odveli u Dom Zdravlja. D. je udario samo iz razloga da on ne bi udario L. D. koji mu je drug. Džip koji su gađali nije imalo nikakve natpise na sebi, niti su znali da je lice koje udaraju novinar. Gađali su i druga vozila prije navedenog džipa i nije bilo nikakvih problema. Čovjek koji je sjedio na mjesto suvozača u džipu izašao iz istog i uputio im riječi: “Pička vam materina i jebem vam mater što gađate”, da je on iz straha udarao ovog čovjeka jer je isti bio krupan pa je po njegovoj procjeni mogao “pojesti” i njega i L., da je vozač Džipa L. više “lagano cuknuo” glavom,a nakon toga gurao.</span>
</p>
<p>&nbsp;</p>
<p>
<span>Upitan da pojasni razlike u kazivanju na glavnom pretresu i u prethodnom postupku okrivljeni R. M. je naveo da ostaje u svemu pri iskazu datom na glavnom pretresu.</span>
</p>
<p>&nbsp;</p>
<p>
<span>Branilac okrivljenog D. L.,adv. B. A. je u završnoj riječi u bitnom naveo da nije dokazano da je njegov branjenik izvršio krivično djelo stavljeno mu na teret predlažući sudu da donese presudu kojom će istog osloboditi optužbe primjenjujući institut nužne odbrane.</span>
</p>
<p>&nbsp;</p>
<p>
<span>Branilac okrivljenog R. Marka, advokat V. M.,  je u završnoj riječi naveo da predlaže da sud njegovog branjenika oslobodi optužbe da je izvršio krivično djelo stavljeno mu na teret iz razloga jer je isti postupao u nužnoj odbrani, odnosno isti je htio da pomogne drugu koji je bio napadnut od strane oštećenog. U slučaju da sud okrivljenog oglasin krivim, predložio je da ima u vidu brojne olakšavajuće okolnosti na strani istog.</span>
</p>
<p>&nbsp;</p>
<p>
<span>Okrivljeni D. L. i R. M. su u svoji završnim riječima naveli da podržavaju završnu riječ svog branioca.</span>
</p>
<p>&nbsp;</p>
<p>
<span>Sud je u dokaznom postupku proveo sledeće dokaze: saslušao svjedoka oštećenog D. V., svjedoka P. R., u prisustvu zakonskog zastupnika saslušao svjedoka mldb. Š. M., te svjedoke R. G., R. M., G. D., Š. S., Š. D. i G. D.; pročitao izvještaj JZU KC CG Urgentnog centra na ime D. V. od 11.02.2012.godine, izvršio uvid u CT nalaz KC CG Centra za radiološku dijagnostiku na ime D. V. od 11.02.2012. godine, pročitao: izvještaj bolnice Kodra na ime D. V. od 13.02.2012.godine, izvještaj JZU Zavoda za HMP P. na ime D. V. od 13.02.2012.godine, izvještaj ljekara specijaliste KC CG Urgentnog centra na ime D. V. br.protokola 2139 od 13.02.2012.godine, izvještaj ljekara specijaliste KC CG od 14.02.2012. godine na ime D. V, nalaz i mišljenje sudskog vještaka medicinske struke dr. D. Č., izvršio uvid u 15 fotografija, pročitao: izvod iz KE za okrivljenog D. L. izdat od UP PJ P. br.  od 26.04.2012.godine, izvještaj iz KE za okrivljenog R. M. izdat od UP Ispostava Cetinje broj ... od 04.05.2012.godine.</span>
</p>
<p>&nbsp;</p>
<p>
<span>Sud je u vidu procesnog rješenja na glavnom pretresu dana 09.05.2013. godine odlučio da se u nastavku dokaznog postupka neće saslušavati svjedok B. N. budući da je činjenično stanje u dovoljnoj mjeri rasvijetljeno.</span>
</p>
<p>&nbsp;</p>
<p>
<span> Saslušan u svojstvu svjedoka oštećenog D. V. je na glavnom pretresu u svom iskazu u bitnom naveo da je kritičnog dana u P. pao veliki snijeg. Negdje oko 15,00 časova sa svojim automobilom “Micubiši pajero” krenuo od autobuske stanice gdje živi njegov kolega P. R. kako bi ga odveo od stana do dnevnog lista. Nakon što su je “pokupio” P., krenuo je u pravcu Doma zdravlja kako bi uzeo tasta, kojeg je dva sata ranije ostavio tamo, a kako bi ga odvezao kući. Neposredno ispred Doma Zdravlja u ul. B. B. primjetio veliku grupu ljudi različite životne dobi koji su pravili sneška bjelića i koji su se grudvali između sebe, nakon čega je skrenuo u pravcu zgrade V., gdje je vidio dio omladine kako stoji oko puta i na samom kolovozu, koji su već počeli da gađaju i pogađaju njegov automobil grudvama. Morao usporiti jer je dio tih lica bio na kolovozu, pa  je prolazio “kroz koridor” formiran od strane lica koja su njegov automobil “zasula” grudvama. R. P., suvozač, u jednom trenutku je otvorio prozor uz pomoć elektronskog dugmeta i istog trenutka su neka od tih lica gađala i pogodila kroz otvoren prozor automobila na šta im je P. rekao: “Dobro momci slomiste nam auto”. U tom trenutku je neko P. grudvom, jako pogodio pravo u lice zbog čega je on otvorio vrata i izašao iz automobila. Nakon što je izašao iz auta, P. su neka lica  sa sniježnog nanosa udarala u predjelu tijela a neka su ga udarala grudvama. Vidjevši to, uzeo je fotoaparat koji se nalazio u autu, izašao iz auta, i fotografisao lica koja su ih gađala a sve u cilju odbrane. Tada mu je prišao jedan momak za koga je </span><span>kasnije saznao da se zove D. L. koji mu je rekao “jebem ti mater,oca,baci kameru”. Nije bacio fotoaparat, već je nastavio da slika. D. je onda dotrčao, pokušao da ga udari rukom, a misli da je u pitanju bila stisnuta šaka, te da su se zatim on i D. “poudarali”. Nije imao dovoljno vremena da se brani već se našao odmah na sniježnoj podlozi. U jednom trenutku ga je neko sa leđa udario, pa je pao na koljena i rukama pokušao da zaštiti glavu. Udaralo ga je više lica i to ne samo D., R. i Š. i to nogama u predjelu glave i tijela. Zatim, neka žena i neki momak pridigli su ga i neko od njih mu je dao svoj šal da zamota glavu iz koje je već krenulo krvarenje. Uz njihovu pomoć došao do Doma zdravlja, a nakon Doma Zdravlja medicinska pomoć mu je ukazana i u Urgentnom centru KC CG. Kritičnom prilikom se nije predstavljao bilo kome niti da ga je bilo ko pitao nešto u tom pravcu. Nije istina da mu je prišao D. L. u smislu pružanja bilo kakve pomoći, već je to učinio momak kome je on predavao kao profesor. D. L. ga nije udario stisnutom pesnicom jer je on blokirao njegov pokušaj, ali se ne sjeća da li je udario okrivljenog D. jer se branio a da je mogao, zasigurno bi ga udario. Istog nije udario glavom, a budući da je dešnjak, u desnoj ruci je nosio fotoaparat vezan vrpcom oko ruke. Radnje D. su od početka bile nekorektne, pa i samo grudvanje. Kada kaže da se “poudarao” sa D. L., ne misli da ga isti nije udario. Kada ga je udario, pokušao je da se brani od njegovih udaraca. Teško mu je da se sjeti nakon dvije godine od događaja, ali je D.  pokušao dag a udari, udario ga je oborili su ga i pretukli. Da li je udario D. L. ili ne, nije se mogao izjasniti, jer nije bio u mogućnosti da išta zapamti ili da se odbrani. Da se sa D. “poudarao” podrazumijeva njegovu odbranu od napada D. i način na koji je najbolje znao da se odbrani, kako je jedino moglo protivnapadom, a koji protivnapad nije bio realan jer se istog trena našao na sniježnoj podlozi.</span>
</p>
<p>&nbsp;</p>
<p>
<span>Saslušan u prethodnom postupku pred ODT-om Podgorica, svjedok oštećeni D. V. je u svom svjedočkom iskazu u bitnom naveo da je iz redakcije Dana nešto nakon 14,00 časova pošao prema autobuskoj stanici gdje živi njegov kolega R. P. da ga prihvati,da je u međuvremenu njegov tast B. Č. bio na terapiji u Dom zdravlja na P. zbog čega je krenuo u tom pravcu kako bi tasta odvezao kući. Kada je , vidio je sa semafora desno grupu ljudi, mlađih i starijih, koji se nalaze sa obije strane puta koji su kada im se približio “zasuli” ga grudvama i ledenicama. Od gužve je bio prinuđen da stane. U tom trenutku bio na telefonskoj vezi sa suprugom, a kako je prikočio, njegov kolega je otvorio prozor i pitao te ljude u smislu: “Ljudi što je, o čemu se radi,šta to radite?”, nakon čega su ga pogodili grudvom u lice i ubacili snijeg kroz otvoreno staklo zbog čega je P. tada izašao napolje. Nakon P. izlaska, uzeo je fotoaparat sa ciljem da ih odagna slikanjem, što je i počeo činiti, kada mu je prišao momak u plavoj jakni, kratko potšišan, jače fizičke građe i priprijetio mu da ukloni svoju kameru. Drugi su govorili da ih slika, dok su treći počeli da skidaju pantalone, a za svo to vrijeme su ga zasipali grudvama i snijegom. Momak koji mu je prišao udario ga je u predjelu brade, a kako je u desnoj ruci imao fotoaparat, lijevom rukom pokušao odbraniti. U tom trenutku druga lica su ga počela udarati otpozadi i da je pao odnosno da se okrenuo i pao na koljena i ruke braneći glavu od udaraca budući da su ga nogama udarali po tijelu, nakon čega su ga udarili jednom i u glavu, a zatim i u predjelu jagodične kosti koji ga je udarac “razoružao” pa je pao licem na ledenu ploču. Tada je dotrčala jedna žena, pomogla mu da ustane,  uzela je šal zamotala mu glavu. Na vozilu, garderobi, fotoaparatu nije bilo oznake koja bi upućivala da se radi o novinaru.</span>
</p>
<p>&nbsp;</p>
<p>
<span>Upitan da pojasni razlike u kazivanju na glavnom pretresu i u prethodnom postupku svjedok oštećeni D. V. je naveo da ostaje pri svom iskazu datom na glavnom pretresu, te da su razlike, ako postoje po njegovom stanovištu minorne.</span>
</p>
<p>&nbsp;</p>
<p>
<span>Saslušan na glavnom pretresu u svojstvu svjedoka P. R. je u svom svjedočkom iskazu u bitnom naveo da je kritičnog dana u Podgorici padao snijeg i da je bilo jako nevrijeme zbog čega je kolega D. V. oko 15,00 časova svojim automobilom - džipom došao po njega ispred zgrade u kojoj živi. Kolima su došli do zgrade Razvršja gdje su bili zasuti grudvama. Vidio je veliki broj lica koja su stajala sa desne strane iz pravca kojim se kretao autobomil, a prozor mu je bio otvoren do pola, pa je pokušao da ga zatvori, međutim greškom je otvorio prozor do kraja. Tada su  grudve počele da ulaze kroz otvoreni prozor u unutrašnjost vozila od čega ga su ga neke pogodile u glavu, zbog čega je izašao iz automobila kako bi pokušao da smiri situaciju koja se, međutim, pogoršavala jer je i dalje zasipan i pogađan grudvama. Povukao se u vozilo da je tada je vidio da nema D. unutar istog </span><span>pa je ponovo izašao. Tada je vidio D. sa druge strane vozila kako je ležao u lokvi krvi, pa je pomogao kolegi sa još jednom ženom koja je odvela D. u pravcu Doma zdravlja. Pojedina od tih lica iz grupe kad je izašao prvi put iz automobila izgledala vrlo agresivno, ali nije vidio ko je udarao D.. U trenutku kad je izašao iz automobila i krenuo prema tim licima možda je uputio jednu uvredu koja je njemu izgledala kao žargonska u smislu: “Jebem mu majku,pa hoćete da nas ubijete?”, ali nije trčao za bilo kim kad je izašao iz automobila. Vidio da su ta lica gađala i automobile koji su se nalazili ispred njih. Vozilo nije imalo bilo kakvu oznaku, kao što ni D. V. ni on nijesu na sebi imali nikakve akreditacije.</span>
</p>
<p>&nbsp;</p>
<p>
<span>Saslušan u prethodnom postupku svjedok P. R. je u svom iskazu u bitnom naveo da je kritičnog dana oko 15,00 časova njegov kolega D. zbog vremenskih neprilika došao po njega da ga vodi na posao. Otprilike, preko puta zgrade R. vidjeli su grupu mladića sa jedne i sa druge strane. U tom trenutku ispred njih bilo jedno auto pa su zastali. Tražio je od kolege da podigne prozor, ali kako nije mogao da “pogodi dugme” greškom ga je skroz otvorio, kada je u unutrašnjost automobila uletjela jedna grudva koja ga je pogodila. Iziritiran time, izašao je napolje, kada je zasut grudvama. Budući da je imao zdravstvenih problema vezanih za glavu, u smislu da je u ranijem periodu već nekoliko puta operisao melanoma, mislio je da neće dobro proći. Nije vidio da je kolega D. izašao iz automobila, a kasnije ga je našao kako potrbuške leži, i bilo je krvi oko njega. Podigao je D., odvezao do Doma zdravlja i vratio se da uzme auto. Poslije toga otišli u Hitnu gdje je D. V. ukazana pomoć. Vozilo nije imalo nikakvo obilježje da se radi o novinarskom autu, koje je u stvari privatno vozilo D., i nijesu bilo kome predstavljali da su novinari. Od udaraca grudvama nije zadobio nikakve povrede. Jedna žena prišla da mu pomogne oko podizanja D. Licima koja su gađala grudvama licima rekao je kad je izašao iz automobila: “A jebem mu mater,samo nemojte sa grudvama,ubićete nekoga!”.</span>
</p>
<p>&nbsp;</p>
<p>
<span>Upitan da pojasni razlike u kazivanju na glavnom pretresu i u prethodnom postupku ovaj svjedok je naveo da ostaje pri svom iskazu datom na glavnom pretresu u odnosu na činjenicu da kada je izašao iz automobila između ostalih riječi koje je naveo u prethodnom postupku tim licima uputio i riječi “jebem mu majku,nemojte da gađate”.</span>
</p>
<p>&nbsp;</p>
<p>
<span>Saslušan na glavnom pretresu u prisustvu zakonskog zastupnika-oca Š. B., svjedok mldb. Š. M. je u svom svjedčkom iskazu na glavnom pretresu u bitnom naveo da je dana 11.02.2012. godine sa drugovima bio u ul. B. B. gdje su pravili sneška bjelića i međusobno se grudvali, i da su tu bili prisutni i D. L. i R. M. U jednom trenutku primjetio je jedan automobil - džip u kojem su bila dva lica za koja je kasnije saznao da su D. V. i P. R. Iz automobila prvo je izašao suvozač, a kasnije i vozač. Za vozača je kasnije saznao da je D. V., koji je počeo da fotografiše njega i njegovo društvo koje se nalazilo ispred zgrade, zbog čega je D. L. prišao istom i zamolio ga da makne fotoaparat i da prestane da ih slika. D. je u tom trenutku udario glavom D. L. odnosno čelom u predjelu jagodice, a potom je D. L. udario D. V. nogom u predjelu njegovih nogu od kog udarca je ovaj pao, kada su se i ostali okupili oko D., ali nije vidio da ga je još neko udarao. Nijesu imali namjeru da prema bilo kome kritičnog dana vrše nasilje, i bili su udaljeni nekih 5 do 10 metara nakon što se automobil zaustavio. Ne sjeća se šta je P. rekao kad je izašao iz automobila.</span>
</p>
<p>&nbsp;</p>
<p>
<span>Saslušan na glavnom pretresu u svojstvu svjedoka G. D. je u svom svjedočkom iskazu u bitnom naveo da je dana 11.02.2012.godine oko 15,00 časova izašao u park na P.,da je ispred zgrade bilo više momaka te da je primjetio i okrivjene, da su neki momci pravili grudve i gađali automobile, da je u jednom trenutku primjetio vozilo marke Džip i u njemu dva lica ( na glavnom pretresu u slobodnom kazivanju izjavljuje da prepoznaje oštećenog D. V.),da je lice koje je bilo suvozač izašlo iz automobila i počelo da viče na momke koji su gađali grudvama u pravcu automobila,nakon čega je izašao iz automobila i vozač koji je izvadio aparat i počeo da slika momke,nakon čega je došlo do prepirke,da je D. L. prišao tom čovjeku da skloni aparat i utoliko je ovaj D. udario glavom u predjelu nosa  nakon čega su pali na podlogu, da je pritrčao, razmakao momke koji su se nalazili oko oštećenog vozača, podigao oštećenog i odvezao ga u Dom zdravlja. Ne sjeća se da je bila prisutna ženska osoba, nije vidio da je D. V. neko udarao nakon što je isti pao, ali je vidio da nakon što je D. </span><span>udario D. L. u jagodični predio nosa, na licu D. crvenilo.</span>
</p>
<p>&nbsp;</p>
<p>
<span>Saslušan na glavnom pretresu u svojstvu svjedoka R. G. je u svom svjedočkom iskazu u bitnom naveo da živi u blizini zgrade R. Krirtičnog dana sjedio je u lokalu “Rio” i kako je bio napadao veliki snijeg, gledao je iz lokala djecu koja su pravila sneška bjelića i kako su se grudvala. Takođe je vidio i da su grudvama gađali automobile koji su tuda prolazili. U jednom trenutku je primjetio automobil - džip koji je takođe gađan grudvama. Džip je stao i u istom primjetio dva muška lica. Lokal “Rio” u kom se nalazio bio udaljen 30-ak metara od ulice gdje je primjetio tog džipa. Vidio je kako iz džipa izlazi suvozač, a i po njegovoj gestikulaciji zaključio da je bio nervozan i ljut, zatim je primjetio da iz automobila izlazi i vozač koji je uzeo telefon ili kameru i slikao. Vozač tog džipa u jednom trenutku udario D. L. ali da se ne može izjasniti da li ga je udario glavom ili rukom, mada misli da je glavom. Nakon toga nastala gužva, i D. je uzvratio udarac vozaču džipa, i vidio je da su dva-tri momka pomenutog vozača džipa poveli u Dom zdravlja, nakon čega je došla policija. Tom prilikom R. M. nije primjetio u gužvi.</span>
</p>
<p>&nbsp;</p>
<p>
<span>Saslušan na glavnom pretresu u svojstvu svjedoka R. M. je u svom svjedočkom iskazu na u bitnom naveo da se kritičnog dana oko 15,00 časova nalazio u lokalu “R” koji se nalazi u blizini zgrade R. Na 30-ak metara od lokala primjetio je veliku grupu djece. Djeca su gađala svaki automobile koji je tuda prolazio, pa je primjetio je jedno sivo auto NK registarskih oznaka kako se zaustavilo na ulici, da je vidio jedno lice koje je izašlo sa šipkom iz tog automobila  kome su prišla dva ili tri lica iz ove grupe, nešto su porpičali, tako da se to lice vratilo u automobil i otišlo. Nalazio se ispred lokala kada je primjetio jedan automobile- džip koji je takođe bio gađan grudvama od strane ovih lica. Taj automobil se zaustavio,da a iz njega je izašao suvozač, u kom trenutku je nastala galama kada je primjetio da je iz istog izašao i vozač koji je držao nešto u ruci i koji je krenuo prema ovoj grupi omladine. U tom trenutku nekoliko momaka je krenulo prema vozaču. Veći broj ljudi je napravio jedan krug i nije mogao da vidi šta se dešavalo unutar kruga. Nakon minut-dva, vidio jednog čovjeka koji ide trotoarom i drži ruku na glavi u pratnji 4-5 momaka koje zna iz viđenja. Tog dana je u grupi primjetio D.,ali ne i R.</span>
</p>
<p>&nbsp;</p>
<p>
<span>Saslušan na glavnom pretresu u svojstvu svjedoka G. D. je u svom svjedočkom iskazu u bitnom naveo da živi u blizini zgrade R. koja se nalazi u ul. B. B. Tog dana je izašao oko 11,00 časova sa porodicom na snijeg, kada je primjetio veći broj lica iz zgrade i kvarta u parku koji su se grudvali i gađali automobile koji su prolazili. U jednom trenutku je primjetio D. V.  da je nešto radio oko auta na parkingu Doma zdravlja sa još jednom osobom. Sve to se dešavalo oko 13,00 časova. Neko mu se, dok se nalazio u lokalu “R”,  obratio riječima: “Viđi ovoga što radi”,a kada je pogledao u pravcu preko puta vidio je gužvu, i nije vidio da je bilo ko koga udarao. Nakon toga primjetio jednog dječaka iz kvarta koji je D. držao ispod ruke i vodio ga put semafora. U toj gužvi nije primijetio D. L. i R. M. </span>
</p>
<p>&nbsp;</p>
<p>
<span>Saslušana na glavnom pretresu u svojstvu svjedoka Š. S. je u svom svjedočkom iskazu u bitnom navela da živi iza zgrade R. i da je kritičnog dana bio pao snijeg. Bila je sa unukom i širom rodbinom ispred zgrade gdje su djeca i veliki momci iz komšiluka gađali automobile grudvama, odnosno gađali svakog ko je prošao tuda. Jedno vozilo se zaustavilo, ne može opredijeliti koje marke, ali se sjeća da je bilo u pitanju veće vozilo, u kojem vozilu je primjetila dva muškarca. Suvozač izašao iz automobila i počeo da se svađa sa djecom i da ih juri kao da će da ih bije jer su djeca bježala. Vozač je telefonom ili aparatom slikao iz automobile. Zatim je i on izašao iz auta. Bio je grub prema </span><span class="span1">D.</span><span> L., i istog je udario glavom u predjelu lica. D. mu je uzvratio udarac, i taj čovjek je pao nakon udarca od strane D. Zatim su i neka druga djeca počela da ga udaraju. D. ga više nije udarao. Vidjela da je taj čovjek ustao,onda su mu ona i njena prijateljica prišle, stavile mu šal oko glave budući da je krvario i ispratile ga do pola puta, a drugi komšija do Doma zdravlja, odnosno na pola puta ga je “preuzeo” jedan dječak.</span>
</p>
<p>&nbsp;</p>
<p>
<span>Saslušan na glavnom pretresu u svojstvu svjedoka Š. D. je u svom svjedočkom iskazu u bitnom naveo da se dana 11.02.2012. godine nalazio ispred zgrade R. sa svojom sestrom i sestrićem. Bio je veliki snijeg. Djeca su gađala automobile koji su prolazili grudvama, pa se u jednom trenutku </span><span>zaustavio džip zelene boje u kojem su bila dva čovjeka. Taj džip je gađan grudvama, i suvozač je izašao iz auta, zatrčao se prema djeci, vikao na njih,a nakon toga je izašao i vozač koji je u ruci nešto držao. Vozaču je prišao D. L, i odjedanput je vozač udario D. glavom u predjelu glave. Zatim su se njih dvojica poklizali i pali. Tada se napravio krug, i nije mogao vidjeti šta se dalje dešavalo. U grupi nije vidio R. M. Njegova sestra je uzela šal i pritrćala vozaču, šal mu stavila na glavu i sa još jednim dječakom odvela u Dom zdravlja. Od lica mjesta je bio udaljen nekih 10-ak metara. Dragović se zateturao kada ga je vozač automobila udario, a nakon toga je D “počistio” vozača nogom u predjelu noge kada su obojica i pali.</span>
</p>
<p>&nbsp;</p>
<p>
<span>Iz Izvještaja JZU KC CG Urgentnog centra na ime D. V. proizilazi  da je isti pregledan u ovom Urgentnom bloku dana 11.02.2012.godine u 15:10:27,te da je ustanovljena dijagnoza Contusio capitis cum VLC frontalis.</span>
</p>
<p>&nbsp;</p>
<p>
<span>Iz CT nalaza KC CG Centra za radiološku dijagnostiku na ime D. V. od 11.02.2012.godine proizilazi da je istom otkriven hematom lijevo frontalno i desno u regiji musculusa masetera.</span>
</p>
<p>&nbsp;</p>
<p>
<span>Iz Izvještaja bolnice k. na ime D. V. proizilazi da je razlog dolaska hirurgu povrede nastale po glavi i tijelu od strane drugih lica,da je urađen MSCT glave,rtg pluća i UZ abdomena,da je upućen da se obrati oftamologu,neuropsihijatru i psihologu.</span>
</p>
<p>&nbsp;</p>
<p>
<span>Iz Izvještaja JZU Zavoda za HMP P. od 13.02.2013.godine na ime D. V. proizilazi da je isti učestvovao u događaju od 11.02.2012.godine te da osjeća bol u grudima.</span>
</p>
<p>&nbsp;</p>
<p>
<span>Iz Izvještaja ljekara specijaliste od 13.02.2012.godine,broj protokola 2139,na ime D. V. proizilazi da je istom postavljena dijagnoza St post contusionem capitis a.d. II. Cephalea posttraumatica te da mu je preporučeno mirovanje i lakša ishrana.</span>
</p>
<p>&nbsp;</p>
<p>
<span>Iz Izvještaja ljekara specijaliste KC CG od 14.02.2012.godine na ime D. V. proizilazi da je kod istog verbalizovan strah,da se pojavljuje anksioznost i uznemirenost te da se zaključuje da je u konkretnom slučaju riječ o posttraumatskom stresnom poremećaju koji zahtijeva psihijatrijski medikamentozni tretman kao i psihološku suportaciju.</span>
</p>
<p>&nbsp;</p>
<p>
<span>Iz Nalaza i mišljenja sudskog vještaka medicinske struke dr. D. Č. proizilazi da je oštećeni D. V. u predmetnom događaju zadobio sledeće povrede: ranu razderinu u desnom sljepoočnom predjelu,u lijevom čeono tjemenom predjelu,krvni podliv oba kapka desnog oka sa nagnječenjem očne jabučice,krvni podliv ispred desne ušne školjke,krvni podliv u predjelu donje vilice sa lijeve strane,krvne podlive u predjelu korijena vrata sa prednje i desne strane,krvni podliv u predjelu desne nadlaktice,krvni podliv u lijevom dojkinom predjelu,krvni podliv u predjelu oba palca ruku,krvni podliv u predjelu lijeve potkoljenice i krvni podliv u predjelu desne potkoljenice,da se navedene povrede,u vrijeme nanošenja,pojedinačno i zbirno kvalifikuju kao lake tjelesne povrede.Nadalje se iz predmetnog Nalaza i mišljenja utvrđuje da su navedene povrede nastale višekratnim djelovanjem tupine mehaničkog oruđa,gdje spada šaka stisnuta u pesnicu,stopalo i druga tupa sredstva,da su u konkretnom slučaju povrede mogle nastati na način da je oštećeni prvo zadobio udarac u predjelu brade pesnicom kada je nastalo nagnječenje u predjelu brade sa lijeve strane,da su krvni podlivi u predjelu potkoljenica mogli nastati “čišćenjem”,dok su sve ostale povrede mogle nastati udarcima obuvenim stopalima.</span>
</p>
<p>&nbsp;</p>
<p>
<span>Iz Izvoda iz KE na ime okrivljenog D. L. izdatog od UP PJ Podgorica br. godine proizilazi se da je  presudom Osnovnog suda u Podgorici Km........</span>
</p>
<p>&nbsp;</p>
<p>
<span>Iz Izvoda iz KE na ime okrivljenog R. M. izdatog od UP Ipostava Cetinje broj .....godine se proizilazi da isti ne prolazi kroz kaznenu evidenciju ove PJ.</span>
</p>
<p>&nbsp;</p>
<p>
<span>Ocjenom navoda optužbe,odbrane okrivljenih te svih provedenih dokaza i to kako pojedinačno tako i </span><span>njihovoj međusobnoj vezi sud je na nesumnjiv način utvrdio da su okrivljeni D. L. i R. M. izvršili krivično djelo nasilničko ponašanje iz čl. 399 Krivičnog zakonika u vrijeme, mjesto i na način kao u izreci presude, pa je sud okrivljene D. L. i R. M. oglasio krivim i krivično-pravno odgovornim, a ovo iz sledećih razloga:</span>
</p>
<p>&nbsp;</p>
<p>
<span>Nesporno je da 11.02.2012. godine, dana kada je u P. bila prekrivena atmosferskom padavinom – snijegom, u naselju “Vampirica”, oko 15,00 časova, SUV vozilo marke “Micubiši pajero”, vlasništvo oštećenog D. V., bilo gađano i pogađano grudvama.  Isto vozilo je zaustavio oštećeni D. V., a iz njega je prvo izašao suvozač, P. R., a zatim i sam oštećeni, koji je tada počeo praviti fotografije. Nije sporno ni da je oštećeni D. V. kritičnom prilikom zadobio tjelesne povrede koje se zbirno kvalifikuju kao laka tjelesna povreda. </span>
</p>
<p>&nbsp;</p>
<p>
<span>Međutim, okrivljeni D. L. i R. M. su se branili negirajući izvršenje krivičnog djela stavljenog im na teret. Naime, orivljeni D. L. se tokom čitavog postupka u biti branio da je, nakon što je oštećeni D. V zaustavio svoje vozilo, koje je prethodno bilo gađano grudvama, izašao iz istog i počeo da fotografiše okolo. Oštećenom je kazao da to ne čini, a kao “odgovor” je dobio udarac glavom u predjelu jagodične kosti. Isprovociran ovakvim ponašanjem oštećenog D., okrivljeni D. lL. ga je “počistio” na način što je oštećenog nogom udario u predjelu članka. Oštećeni je od takvog udarca pao, i nalazio se u ležećem položaju, pa mu je zadao udarac nogom u predjelu vrata. Oštećeni D. je zadobio udarce nogama i od strane drugih lica koja su dotrčala, na šta im je okrivljeni D. L. rekao: “Dosta, dosta”, te nakon toga pridigao oštećenog, kog su drugovi okrivljenog povezli do Doma zdravlja. Ljekaru se nije javljao za povrede koje je zadobio kritičnom prilikom, jer “nije znao da će do ovoga da dođe”. Kritičnog dana su gađali druge automobile, i od niko od vozača nije reagovao na način kao oštećeni D. Okrivljeni Rašović Marko se na glavnom pretresu branio da je kritičnog dana, oko 15,00 časova kod zgrade “Razvršja”, sa društvom, gdje je bio prisutan i okrivljeni D. L., gađao automobile koji su prolazili tuda, kada je primijetio SUV vozilo iz kog vozila je izašao P. R, koji je uputio psovke. Kada se P. vratio u vozilo, izašao je oštećeni D. V, koji je počeo fotografisati okolo. Nakon toga, okrivljeni D. L. je prišao oštećenom i tapšući ga po ramenu, kazao mu da skloni fotoaparat, na što ga je oštećeni udario glavom u predjelu jagodice, na što okrivljeni D. odgovara udarcem “nogom u nogu”, od kojeg udarca je oštećeni i pao. Oštećenog je odgurnuo dva puta kako ne bi ustao.  U pretnodnom postupku, okrivljeni R. M. se branio da je, nakon što je oštećeni D. pao, istog je udario nogom u predjelu podlaktice, jer je isti držao ruku u predjelu glave, i nakon toga ga je udario nogom u predjelu stomaka. Okrivljeni D. L. je nastavio da ga udara nogama u predjelu tijela, nakon čega je prišlo još dosta momaka. Okrivlejni D. je oštećenog poveo do Doma zdravlja sa još nekoliko momaka. Ovakve odbrane okrivljenih D. L. i R. M. sud u cjelosti nije mogao prihvatiti, pa je iste cijenio kao neistinite, nelogične i sračunate ka izbjegavanju  krivice. Ovaj sud je navedenog zaključka prvenstveno zato što je iz iskaza svjedoka-oštećenog  D. V. iz prethodnog postupka utvrdio da je isti, približavajući se Domu zdravlja u ul. B. B., sa semafora vidio desno grupu ljudi, mlađih i starijih, koji se nalaze sa obije strane puta koji su kada im se približio “zasuli” ga grudvama i ledenicama. Od gužve je bio prinuđen da stane. U tom trenutku bio na telefonskoj vezi sa suprugom, a kako je prikočio, njegov kolega je otvorio prozor i pitao te ljude u smislu: “Ljudi što je, o čemu se radi,šta to radite?”, nakon čega su ga pogodili grudvom u lice i ubacili snijeg kroz otvoreno staklo zbog čega je P. tada izašao napolje. Nakon Papićevog izlaska, uzeo je fotoaparat sa ciljem da ih odagna slikanjem, što je i počeo činiti, kada mu je prišao momak, za kojeg je sud  nedvosmisleno utvrdio da je okrivljeni D. L., priprijetio mu da ukloni  kameru. Grupa je različito reagovala, pa su jedni su govorili da ih slika, dok su drugi počeli da skidaju pantalone, a za svo to vrijeme su ga zasipali grudvama i snijegom. Okrivljeni D. L. je udario oštećenog D. V u predjelu brade, a kako je oštećeni u desnoj ruci imao fotoaparat, lijevom rukom pokušao odbraniti. U tom trenutku druga lica su počela oštećenog udarati otpozadi i da je pao odnosno da se okrenuo i pao na koljena i ruke braneći glavu od udaraca budući da su ga nogama udarali po tijelu, nakon čega su ga udarili jednom i u glavu, a zatim i u predjelu jagodične kosti koji ga je udarac “razoružao” pa je pao licem na ledenu ploču. Tada je dotrčala jedna žena, pomogla mu da ustane,  uzela je šal zamotala mu glavu. Sud je iskaz ovog svjedoka cijenio kao istinit, i poklonio mu puno vjeru. Ovaj iskaz je osnažen personalnim dokazom – iskazom svjedoka P. R, koji u toku čitavog postupka kazuje da je kritične </span><span>prilike, dok je sa kolegom, ovdje oštećenim D. V. prolazio kroz kvart “V” bio pogođen grudvom u glavu kroz otvoren prozor vozila “Micubiši Pajero” u kom vozilu je bio suvozač. Navedeno vozilo je bilo “grudvano”, a osim što je pogođen u lice, u vozilo je upalo i više grudvi. Izašao je iz auta i pokušao smiriti situaciju, ali je bio konstantno zasipan grudvama, što ga je iritiralo jer je imao ranije hirušku intervenciju u predjelu glave, pa je opsovao, kako kaže, u smislu: “A jebem mu mater, ubićete nekoga”. Oštećenog D je našao kako leži na podu. Ovaj svjedočki iskaz dosljedno prati fabulu događaja utvrđenu iz iskaza svjedoka-oštećenog D. u prethodnom postupku, i kompatibilan je sa istim, pa mu je sud poklonio vjeru i isti cijenio kao istinit. </span>
</p>
<p>&nbsp;</p>
<p>
<span>Za razliku od iskaza iz prethodnog postupka, iskaz svjedoka-oštećenog D. V. sa glavnog pretresa sud nije mogao prihvatiti, prvenstveno imajući u vidu da je iskaz svjedoka-oštećenog iz prethodnog postupka bliži odigravanju predmetnog događaja. Osim toga, sasvim je životno da je u prethodnom postupku sjećanje oštećenog bilo prilično očuvanije i svježije nego u odnosu na glavni pretres. </span>
</p>
<p>&nbsp;</p>
<p>
<span>Da su okrivljeni izvršili krivično djelo stavljeno im na teret, sud nije utvrdio samo iz navedenih personalnih, već i iz brojnih materijalnih dokaza, odnosno medicinske dokumentacije. Naime, Iz Izvještaja JZU KC CG Urgentnog centra na ime D. V. sud je utvrdio da je isti pregledan u ovom Urgentnom bloku dana 11.02.2012.godine u 15:10:27,te da je ustanovljena dijagnoza Contusio capitis cum VLC frontalis; iz CT nalaza KC CG Centra za radiološku dijagnostiku na ime D. V. od 11.02.2012.godine sud je utvrdio da je istom otkriven hematom lijevo frontalno i desno u regiji musculusa masetera; iz Izvještaja bolnice Kodra na ime D. V. sud je utvrdio da je razlog dolaska hirurgu povrede nastale po glavi i tijelu od strane drugih lica, da je urađen MSCT glave, rtg pluća i UZ abdomena, da je upućen da se obrati oftamologu, neuropsihijatru i psihologu; iz Izvještaja JZU Zavoda za HMP P. od 13.02.2013.godine na ime D. V. sud je utvrdio da je isti učestvovao u događaju od 11.02.2012.godine te da osjeća bol u grudima; iz Izvještaja ljekara specijaliste od 13.02.2012.godine, broj protokola 2139,na ime D. V. sud je utvrdio da je istom postavljena dijagnoza St post contusionem capitis a.d. II. Cephalea posttraumatica te da mu je preporučeno mirovanje i lakša ishrana; iz Izvještaja ljekara specijaliste KC CG od 14.02.2012.godine na ime D. V. sud je utvrdio da je kod istog verbalizovan strah,da se pojavljuje anksioznost i uznemirenost te da se zaključuje da je u konkretnom slučaju riječ o posttraumatskom stresnom poremećaju koji zahtijeva psihijatrijski medikamentozni tretman kao i psihološku suportaciju. Navedenu medicinsku dokumentaciju na ime oštećenog D.V., sud je cijenio kao vjerodostojnu, i u istu nije imao razloga da sumnja, tim prije što je ista osnažena Nalazom i mišljenjem sudskog vještaka medicinske struke dr. D. Č.. Iz citiranog nalaza i mišljenja, koji nalaz i mišljenje je sud cijenio kao stručan i precizan, utvrđuje da je oštećeni D. V. u predmetnom događaju zadobio sledeće povrede: ranu razderinu u desnom sljepoočnom predjelu, u lijevom čeono tjemenom predjelu, krvni podliv oba kapka desnog oka sa nagnječenjem očne jabučice, krvni podliv ispred desne ušne školjke, krvni podliv u predjelu donje vilice sa lijeve strane, krvne podlive u predjelu korijena vrata sa prednje i desne strane, krvni podliv u predjelu desne nadlaktice, krvni podliv u lijevom dojkinom predjelu, krvni podliv u predjelu oba palca ruku, krvni podliv u predjelu lijeve potkoljenice i krvni podliv u predjelu desne potkoljenice, da se navedene povrede, u vrijeme nanošenja, pojedinačno i zbirno kvalifikuju kao lake tjelesne povrede. Nadalje se iz predmetnog Nalaza i mišljenja utvrđuje da su navedene povrede nastale višekratnim djelovanjem tupine mehaničkog oruđa,gdje spada šaka stisnuta u pesnicu,stopalo i druga tupa sredstva,da su u konkretnom slučaju povrede mogle nastati na način da je oštećeni prvo zadobio udarac u predjelu brade pesnicom kada je nastalo nagnječenje u predjelu brade sa lijeve strane,da su krvni podlivi u predjelu potkoljenica mogli nastati “čišćenjem”,dok su sve ostale povrede mogle nastati udarcima obuvenim stopalima. Citirani nalaz i mišljenje još osnažuju konstalaciju dokaza na kojima sud zasniva svoju odluku, i sa prednje navedenim dokazima koje je sud cijenio kao istinite, odnosno vjerodostojne kreira činjeničnu građu iz koje se nesumnjivo utvrđuje da su okrivljeni D. L. i R. M. izvršili krivično djelo stavljeno im na teret. </span>
</p>
<p>&nbsp;</p>
<p>
<span>U spisima predmeta nema ni jednog materijalnog dokaza iz kog bi se moglo utvrditi da je okrivljeni D. L. pretrpio povrede od strane oštećenog D. V, kako su to već oba okrivljena ukazivali u svojim odbranama. Iskaze svjedoka Š. D., R. G., R. M., G. D., Š. S., G. D. i Š. M, sud je cijenio kao </span><span>neistinite i sračunate ka pomaganju ovdje okrivljenima, a njihovim komšijama  u izbjegavanju  krivice. Dakle, bez značaja je kvantitet upravo navedenih personalnih dokaza, jer isti ne sadrže kvalitativni dio, odnosno nijesu osnaženi ni jednim materijalnim dokazom, za razliku od iskaza oštećenog, koji jeste. Sud je ovakvog stanovišta, imajući u vidu da se odmah tik uz mjesto gdje se odigrala ova nemila situacija, nalazi Dom zdravlja. Takođe, sud ovakvo zaključivanje temelji na opštepoznatoj činjenici da je dio tijela (očna jagodica) za koji okrivljeni D. ukazuje da mu je udaren vrlo delikatan i podložan formiranju tragova povreda, tim prije što bi u ovom slučaju povreda nastala od udarca glavom oštećenog. Osim toga, sve i da nije osjećao potrebu da se javi ljekaru, okrivljeni D. L. je morao znati da kritična situacija nije bezazlena, i da ista mora dobiti epilog unutar državnih institucija. Nadalje, nedugo nakon kritičnog događaja, (tačnije nakon nepuna 24 časa) isti je saslušan pred Osnovnim državnim tužilaštvom u P., pa shodno tome ne stoji njegova odbrana da “nije očekivao da će da do ovog dođe”. Sve i da je lakomisleno očekivao da je kritična situacija bezazlena, momentom saslušanja pred tužiocem se morala promijeniti njegova svijest o tome, pa je i pored propuštanja da se javi u Domu zdravlja radi konstatovanja navodne povrede, imao mogućnost da tužiocu na to ukaže, posebno imajući u vidu da u toj fazi postupka tužilac nije stranka u postupku, već državni organ.</span>
</p>
<p>&nbsp;</p>
<p>
<span>Valja se osvrnuti i na plediranje branioca oba okrivljena, advokata A. B. i advokata M. Velibora da se u konkretnoj situaciji radi o nužnoj odbrani. Naime, u konkretnom se ne može primijeniti institut nužne odbrane, jer isti podrazumijeva u smislu člana 10 Krivičnog zakonika Crne Gore “odbranu koja je neophodno potrebna da učinilac od svog dobra ili dobra drugoga odbije istovremen i neposredno prestojeći protivpravan napad”. Kako je nesumnjivo utvrđeno da okrivljeni D. L. nije napadnut od strane oštećenog D. V., to jest kako nije postojao nikakav napad od strane oštećenog kojim se neposredno ugrožava neko pravom zaštićeno dobro, to se i ovaj osnov isljučenja protivpravnosti u konkretnom ne može primijeniti.</span>
</p>
<p>&nbsp;</p>
<p>
<span>Pravno kvalifikujući činjenično stanje u ovoj krivično-pravnoj stvari, sud je našao da se u radnjama okrivljenih stiču svi bitni elementi, kako objektivni tako i subjektivni, bića krivičnog djela nasilničko ponašanje iz čl. 399 Krivičnog zakonika Crne Gore. Navedenim članom Krivičnog zakonika Crne Gore proisano je da “ko grubim vrijeđanjem ili zlostavljanjem drugog, vršenjem nasilja prema drugom, izazivanjem tuče ili drskim ili bezobzirnim ponašanjem ugrozi spokojstvo građana ili remeti javni red i mir, ukoliko je to izvršeno u grupi ili je nekom licu nanesena laka tjelesna povreda ili je došlo do teškog ponižavanja građana, kazniće se zatvorom od šest mjeseci do pet godina”. Okrivljeni su vršili nasilje – odnosno upotrebom sile povrijedili tjelesni integritet oštećenog, kao i ispoljili drsko i bezobzirno ponašanje – ponašanje koje u značajnoj mjeri odudara od uobičajenog, te ostvarili dvije posljedice: ugrožavanje spokojstva građana i ugrožavanje javnog reda i mira.  Naime, okrivljeni su svoje drsko i bezobzirno ponašanje započeli ostvarivati gađanjem grudvama u putničko vozilo marke “Micubiši pajero” kojim je upravljao D. V, dok se kao suvozač nalazio P. R, zbog kog drskog i bezobzirnog ponašanje je oštećeni D. V. zaustavio vozilo i izašao,a zatim vršeći nasilje prema oštećenom na način što su oštećenom prišli okrivljeni D. L. i R. M. i više za sada nepoznatih lica, pri čemu ga je okrivljeni D. L. udario pesnicom u predjelu glave, a zatim su nastavili da ga udaraju po glavi i tijelu i ostali, a kada je oštećeni pao, nastavili su da ga zajedno udaraju nogama po glavi i tijelu. Vršeći nasilje na navedeni način, okrivljeni su oštećenom D. V. nanijeli laku tjelesnu povredu u vidu rane razderine u desnom sljepoočnom predjelu, rane razderine u lijevom čeono tjemenom predjelu, krvnog podliva oba kapka desnog oka sa nagnječenjem očne jabučice, krvnog podliva ispod desne ušne školjke, krvnog podliva u predjelu donje vilice sa lijeve strane, krvnog podliva u predjelu korijena vrata sa prednje desne strane, krvnog podliva u predjelu desne nadlaktice, krvnog podliva u lijevom dojkinom predjelu, krvnog podliva u predjelu oba palca ruke, krvnog podliva u predjelu lijeve potkoljenice i krvnog podliva u predjelu desne potkoljenice. Ovim radnjama okrivljenih je ugroženo spokojstvo građana – u ovom slučaju oštećenog D. V., remećen javni red i mir jer se predmetni događaj odigrao na javnom mjestu-dana 11.02.2012.godine oko 15,00 časova u ulici B. B. ispred zgrade “R” u P. kojem događaju je prisustvovao veliki broj građana. Kako se nemio događaj odigrao na javnom mjestu, to valja ukazati in a zakonsku definiciju javnog mjesta. Pa je tako Zakonom o javnom redu i miru (Službeni list Crne Gore broj 64/2011) članom 3 </span><span>propisano da: “javno mjesto je, u smislu ovog zakona, mjesto na kojem je svakom licu slobodan pristup (ulica, trg, javni put, park …)”</span>
</p>
<p>&nbsp;</p>
<p>
<span>Cijeneći subjektivni odnos okrivljenih D. L. i R. M. prema izvršenom krivičnom djelu, sud nalazi da su isti u konkretnom slučaju oba okrivljena bila svjesna da se drsko i bezobzirno ponašaju i da vrše nasilje prema oštećenom, kojim drskim i bezobzirnim ponašanjem i vršenjem nasilja su ugrozili spokojstvo ovjde oštećenog, i remetili javni red i mir, i nanijeli laku oštećenom laku tjelesnu povredu, da su htjeli izvršenje djela stavljenog im na teret, pa su, shodno navedenom, postupali sa oblikom vinosti koji se definiše kao direktni umišljaj. Što se tiče motiva okrivljenih prilikom izvršenja krivičnog djela stavljenog im na teret, valja istraći da “za postojanje krivičnog djela nasilničko ponašanje nije od odlučnog značaja je li radnja motivisana, odnosno nemotivisana” (Rješenje Vrhovnog suda Crne Gore Kž. I br. 15/13 od 23.09.2013. godine).</span>
</p>
<p>&nbsp;</p>
<p>
<span>Prilikom izbora vrste i visine krivične sankcije, sud je cijenio sve okolnosti iz čl. 42 KZ-a koje utiču da ona bude veća ili manja, pa je na strani okrivljenog D. L. kao olakšavajuće okolnosti cijenio njegovu mladost (koji je u vrijeme izvršenja krivičnog djela imao navršenih 21 godinu života), njegove lične i porodične prilike tj. činjenicu da je isti učenik, dok je od otežavajućih okolnosti na strani ovog okrivljenog uzeo njegov raniji život tj. činjenicu da mu je presudom Osnovnog suda u Podgorici Km.br........., dok je na strani okrivljenog R. M od olakšavajućih okolnosti cijenio njegove lične i porodične prilike tj. njegovu mladost u vrijeme izvršenja krivićnog djela (koji je u vrijeme izvršenja krivičnog djela imao navršenih 18 godinu života)  dok otežavajužih okolnosti van elemenata bića krivičnog djela na strani ovog okrivljenog nije bilo, pa je sud imajući u vidu navedeno okrivljenima izrekao uslovnu osudu kojom im prethodno utvrdio kazne zatvora u trajanju od po 6 (šest) mjeseci i istovremeno odredio da se utvrđene kazne neće izvršiti ukoliko okrivljeni u roku od 2 (dvije) godine po pravosnažnosti presude ne izvrše novo krivično djelo, shodno čl. 53 KZ CG, nalazeći da će se i uslovnom osudom u dovoljnoj mjeri uticati na okrivljene da ubuduće na vrše krivična djela, odnosno da će se u svemu ostvariti svrha propisivanja i izricanja uslovne osude iz čl. 52 Krivičnog zakonika u okviru opšte svrhe propisivanja i izricanja krivičnih sankcija iz čl. 4 st 2 KZ CG.</span>
</p>
<p>&nbsp;</p>
<p>
<span>Sud je oštećenog D. V. na osnovu odredbe čl. 239 stav 2 ZKP-a uputio da imovinsko pravni zahtejv ostvari u parničnom postupku budući da činjenice utvrđene u ovom krivičnom postupku ne pružaju pouzdan osnov ni za potpuno ni za djelimično presuđenje,a njihovo utvrđivanje bi vodilo znatnom odugovlačenju postupka.</span>
</p>
<p>&nbsp;</p>
<p>
<span>Odluka o troškovima je donijeta na osnovu čl. 202 Zakonika o krivičnom postupku,pa je sud obavezao okrivljene da ovom sudu na ime troškova krivičnog postupka solidarno uplate iznos od 60,50 eura, na ime nagrade vještaku medicinske struke,kao i po 30,00 eura na ime paušala čiju visinu je sud odredio na osnovu imovnog stanja okrivljenih,dužine trajanja i složenosti krivičnog postupka.</span>
</p>
<p>&nbsp;</p>
<p>
<span>Na osnovu izloženog, shodno citiranim zakonskim propisima,odlučeno je kao u izreci presude.</span>
</p>
<p>&nbsp;</p>
<p style="text-align:center;">
<span>OSNOVNI SUD U PODGORICI</span>
</p>
<p style="text-align:center;">
<span>Dana,25.06.2014.godine</span>
</p>
<p>&nbsp;</p>
<p style="text-align:right">
<span>SUDIJA</span>
</p>
<p style="text-align:right">
<span>Đuković Goran </span>
</p>
<p>&nbsp;</p>
<p>&nbsp;</p>
<p>&nbsp;</p>
<p>
<span>DN-a: Po primjerak presude dostaviti:</span><span>- Osnovnom državnom tužilaštvu Podgorica</span>
</p>
<p>
<span>- Okrivljenom D. L.</span><span>- Okrivljenom R. M.</span>
</p>
<p>
<span>- Braniocu orivljenog D. L., advokatu A. B.</span>
</p>
<p>
<span>- Braniocu okrivljenog R.M., advokatu M. V.</span>
</p>
<p>
<span>- Po pravosnažnosti presude oštećenom D.V.</span>
</p>
<p>&nbsp;</p>
<p>
<span>Postupljeno dana ____________________</span>
</p>
<p>
<span>Namještenik suda ____________________</span>
</p>
<p>&nbsp;</p>
<p>&nbsp;</p>
<p style="text-align:right">
<span>s.r.</span>
</p>
<p>&nbsp;</p>
<p>
<span>PRAVNA POUKA:</span>
</p>
<p>
<span>Protiv ove presude može se izjaviti žalba u roku</span>
</p>
<p>
<span>od 8 dana od dana prijema pismenog otpravka,</span>
</p>
<p>
<span>Višem sudu u Podgorici a preko ovog suda.</span>
</p>
<p>&nbsp;</p>
<p>
<span>Z.T.O. Maraš Ana</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>