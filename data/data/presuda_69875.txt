<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{;font-size:14pt;font-family:'Arial Narrow';font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span class="span1">K.br.840/13</span>
</p>
<p>&nbsp;</p>
<p style="text-align:center;">
<span class="span2"></span>
</p>
<p>&nbsp;</p>
<p style="text-align:center;">
<span class="span1">U IME CRNE GORE</span>
</p>
<p>&nbsp;</p>
<p>
<span class="span1">OSNOVNI SUD U PODGORICI, po sudiji Đuković Goranu, uz sudjelovanje namještenika suda Paunović Nataše kao zapisničara, u krivičnom predmetu protiv optuženih P. M., P. Z. i J. A., zbog krivičnog djela teška tjelesna povreda iz čl.151 st.2 Krivičnog zakonika Crne Gore u vezi čl.23 Krivičnog zakonika Crne Gore, odlučujući po optužnici Osnovnog državnog tužilaštva iz Podgorice, Kt.br.1094/13 od 23. oktobra 2013. godine, koju je </span><span class="span1">zastupao zamjenik Osnovnog državnog tužioca iz Podgorice, Vučinić Zoran, nakon javnog, glavnog pretresa održanog 29.01.2014. godine u prisustvu stranaka, te branioca po službenoj dužnosti optuženog P. M., advokata G.M., branioca po službenoj dužnosti optuženih P. Z. i J. A., advokata K. P., po zamjeničkom punomoćju advokata M. P., i svjedoka oštećenog K. E.donio je, a dana 31.01.2014. godine javno objavio</span>
</p>
<p>&nbsp;</p>
<p style="text-align:center;">
<span class="span1">PRESUDU</span>
</p>
<p>&nbsp;</p>
<p style="text-align:center;">
<span class="span1">I</span>
</p>
<p>&nbsp;</p>
<p>
<span class="span1">Optuženi:</span>
</p>
<p>&nbsp;</p>
<p>
<span class="span1">1. P.M., sa JMBG 0..., nadimak M., od oca Ž. i majke M., rođene A., rođen ....0.19... godine u Ć.– R. S., sa boravištem u P., O. ulica bb (podstanar kod S. i R.G.), državljanin R. S., govori srpskim jezikom, razumije crnogorski jezik, nezaposlen, razveden, pismen, sa završenom osnovnom školom, srednjeg imovnog stanja, osuđivan i to presudom Opštinskog suda u P. broj K-200/04 od 29.12.2004. godine, zbog krivičnog djela iz čl.23/1 Zakona o prekršajima JRM-a, na kaznu zatvora u trajanju od 3 (tri) mjeseca, uslovno na 1 (jednu) godinu; presudom Opštinskog suda u R. broj K-32/06 od 25.05.2006. godine, pravosnažna dana 06.03.2007. godine, zbog krivičnog djela iz čl.204/1/1 KZ, na kaznu zatvora u trajanju od 1 (jedne) godine; presudom Opštinskog suda u P. broj K-555/06 od 05.09.2008. godine, pravosnažna dana 16.04.2009. godine, zbog krivičnog djela iz čl.204/1 KZ, na kaznu zatvora u trajanju od 8 (osam) mjeseci; presudom Osnovnog suda u P. broj K-1034/10 od 16.12.2011. godine, zbog krivičnog djela (nepoznat član), na kaznu zatvora u trajanju od 4 (četiri) mjeseca, uslovno na 2 (dvije) godine, </span>
</p>
<p>&nbsp;</p>
<p>
<span class="span1">2. P. Z., sa JMBG 1..., nadimak Z., od oca Ž. i majke M., rođene A., rođen ....0..19.. godine u Ć. – R. S., sa boravištem u N., D. ulica br.5, državljanin R. S., govori srpskim jezikom, razumije crnogorski jezik, moler, u vanbračnoj zajednici, otac jednog maloljetnog djeteta, sa završenom osnovnom školom, lošeg imovnog stanja, osuđivan i to presudom – žalbenom Vrhovnog suda Republike broj Kž.1733/00 od 08.03.2001. godine, zbog krivičnog djela iz čl.201/2 u vezi čl.195/1 KZ RS, na kaznu zatvora u trajanju od 2 (dvije) godine; presudom Opštinskog suda u P. broj K.540/05 od 17.06.2005. godine, zbog krivičnog djela iz čl.23/1 Zakona o prekršajima JRM-a, na kaznu zatvora u trajanju od 3 (tri) mjeseca, uslovno na 1 (jednu) godinu; presudom Opštinskog suda u V.broj K.511/04 od 20.07.2005. godine, zbog krivičnog djela iz čl.165/1 KZ RS, na kaznu zatvora u trajanju od 7 (sedam) mjeseci, uslovno na 1 (jednu) godinu; presudom Opštinskog suda u R. broj K.32/06 od 25.05.2006. godine, zbog krivičnog djela iz čl.204/1/1 KZ, na kaznu zatvora u trajanju od 1 (jedne) godine i 2 (dva) mjeseca – naknadna promjena, izricanje jedinstvene kazne zatvora u trajanju od 3 (tri) godine i 5 (pet) mjeseci, promjenu donio Okružni sud u J. po rješenju broj KV.248/07 od 10.01.2008. godine,</span>
</p>
<p>&nbsp;</p>
<p style="text-align:center;">
<span class="span1">KRIVI SU</span>
</p>
<p>&nbsp;</p>
<p>
<span class="span1">Zato što su:</span>
</p>
<p>&nbsp;</p>
<p>
<span class="span1">Dana 29. avgusta 2013. godine, oko 21,30 sati, u P., na T. B.-bega O., svjesni da mogu učiniti krivično djelo pa su na to pristali, znajući da je njihovo djelo zabranjeno, dogovorno i zajedno teško tjelesno povrijedili oštećenog K. E., da je usljed toga trajno i u znatnoj mjeri oštećen važan organ oštećenog, na način što je po prethodnom dogovoru sa okrivljenim P.M., oštećeni na trgu sačekao okrivljenog P.M. koji mu je odmah zadao snažan udarac pesnicom u predjelu lijeve strane lica, od kojeg udarca je oštećeni pao na tlo, da bi u tom trenutku oštećenom prišao okrivljeni P. Z., pa su okrivljeni P. M. i Z. zajedno podigli oštećenog i postavili ga u sjedeći položaj na obližnjoj klupi, u kojem položaju su mu obojica zadali više udaraca pesnicama u predjelu glave, od kojih udaraca je oštećeni ponovo pao na tlo, da bi ga okrivljeni P.Z. ponovo podigao u isti položaj, pa su okrivljeni P. M. i Z. nogama više puta udarali oštećenog u predjelu glave i tijela, kojom prilikom je oštećeni K.E. zadobio tešku tjelesnu povredu u vidu krvarenja iz desne ušne školjke i posljedičnog obostranog oštećenja sluha, razderine u desnoj polovini tjemenog predjela praćene prelomom desne sljepoočne kosti, nagnječenja kore velikog mozga lijevog sljepoočnog i čeonog režnja, prisustva vazduha u lobanjskoj duplji, krvarenja ispod tvrde moždane opne, razderine i otoka u lijevoj polovini čeonog predjela, te krvnog podliva lijevog oka, usljed koje povrede mu je trajno i u znatnoj mjeri oštećen važan organ – čulo sluha,    </span>
</p>
<p>&nbsp;</p>
<p>
<span class="span1">- čime su kao saizvršioci izvršili krivično djelo teška tjelesna povreda iz čl.151 st.2 u vezi čl.23 st.2 Krivičnog zakonika Crne Gore. </span>
</p>
<p>&nbsp;</p>
<p>
<span class="span1">Pa sud optužene, primjenom citiranih zakonskih propisa, te čl.3, 4, 5, 13, 15, 32, 36, 42 i 51 Krivičnog zakonika Crne Gore i čl.226, 229, 239 i 374 Zakonika o krivičnom postupku</span>
</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span class="span1">O s u đ u j e</span>
</p>
<p>&nbsp;</p>
<p>
<span class="span1">Optuženog P.M. na kaznu zatvora u trajanju od 2 (dvije) godine, u koju kaznu se uračunava vrijeme provedeno u pritvoru od 29.08.2013. godine pa nadalje, a optuženog P. Z. na kaznu zatvora u trajanju od 1 (jedne) godine i 8 (osam) mjeseci, u koju kaznu se uračunava vrijeme provedeno u pritvoru od 02.09.2013. godine pa nadalje.</span>
</p>
<p>&nbsp;</p>
<p>
<span class="span1">Oštećeni K.E.se radi ostvarenja imovinskopravnog zahtjeva upućuje na parnični postupak.</span>
</p>
<p>&nbsp;</p>
<p>
<span class="span1">Obavezuju se optuženi da ovom sudu na ime troškova postupka plate iznos od po 38,50 eura, kao i po 30,00 eura na ime paušala, u roku od 15 dana po pravosnažnosti presude, pod prijetnjom prinudnog izvršenja.</span>
</p>
<p>&nbsp;</p>
<p style="text-align:center;">
<span class="span1">II</span>
</p>
<p>&nbsp;</p>
<p>
<span class="span1">Optuženi:</span>
</p>
<p>&nbsp;</p>
<p>
<span class="span1">J. A., sa JMBG 0..., nadimak S., od oca S. i majke M., rođene N., rođen ....19... godine u N. – R. S., sa prebivalištem u državi rođenja – V., N. ulica br... državljanin R. S., govori srpskim jezikom, razumije crnogorski jezik, građevinski tehničar, oženjen, otac jednog maloljetnog djeteta, pismen, sa završenom srednjom školom, lošeg imovnog stanja, neosuđivan,</span>
</p>
<p>&nbsp;</p>
<p>
<span class="span1">Na osnovu čl.373 st.1 tač.2 Zakonika o krivičnom postupku</span>
</p>
<p>&nbsp;</p>
<p style="text-align:center;">
<span class="span1">OSLOBAĐA SE OD OPTUŽBE</span>
</p>
<p>&nbsp;</p>
<p>
<span class="span1">Da je:</span>
</p>
<p>&nbsp;</p>
<p>
<span class="span1">Dana 29. avgusta 2013. godine, oko 21,30 sati, u P., na Trgu B.-b.O., svjestan da može učiniti krivično djelo pa je na to pristao, znajući da je njegovo djelo zabranjeno, teško tjelesno povrijedio oštećenog K.E., da je usljed toga trajno i u znatnoj mjeri oštećen važan organ oštećenog, na način što je, po prethodnom dogovoru sa okrivljenim P. M., oštećeni na trgu sačekao okrivljenog P. M.koji mu je odmah zadao snažan udarac pesnicom u predjelu lijeve strane lica, od kojeg udarca je oštećeni pao na tlo, da bi u tom trenutku oštećenom prišao okrivljeni P.Z., pa su okrivljeni P.M. i Z. zajedno podigli oštećenog i postavili ga u sjedeći položaj na obližnjoj klupi, u kojem položaju su mu obojica zadali više udaraca pesnicama u predjelu glave, od kojih udaraca je oštećeni ponovo pao na tlo, kada im je prišao okrivljeni J.A., koji je oštećenog udario pesnicom u predjelu desnog uha, zbog čega je oštećeni ponovo pao na tlo, da bi ga okrivljeni P. Z. ponovo podigao u isti položaj, pa su okrivljeni P.M. i P.Z. nogama više puta udarali oštećenog u predjelu glave i tijela, kojom prilikom je oštećeni K.E. zadobio tešku tjelesnu povredu u vidu krvarenja iz desne ušne školjke i posljedičnog obostranog oštećenja sluha, razderine u desnoj polovini tjemenog predjela praćene prelomom desne sljepoočne kosti, nagnječenja kore velikog mozga lijevog sljepoočnog i čeonog režnja, prisustva vazduha u lobanjskoj duplji, krvarenja ispod tvrde moždane opne, razderine i otoka u lijevoj polovini čeonog predjela, te krvnog podliva lijevog oka, usljed koje povrede mu je trajno i u znatnoj mjeri oštećen važan organ – čulo sluha,  </span>
</p>
<p>&nbsp;</p>
<p>
<span class="span1">- čime bi kao saizvršilac izvršio krivično djelo teška tjelesna povreda iz čl.151 st.2 u vezi čl.23 st.2 Krivičnog zakonika Crne Gore.</span>
</p>
<p>&nbsp;</p>
<p>
<span class="span1">Oštećeni K.E. se u ovom dijelu radi ostvarenja imovinskopravnog zahtjeva upućuje na parnični postupak.</span>
</p>
<p>&nbsp;</p>
<p>
<span class="span1">Troškovi krivičnog postupka u ovom dijelu, u iznosu od 38,50 eura, padaju na teret budžetskih sredstava suda.</span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Optužnicom Osnovnog državnog tužilaštva iz Podgorice, Kt.br.1094/13 od 23. oktobra 2013. godine, okrivljenima P. M., P. Z. i J.A. stavljeno je na teret izvršenje krivičnog djela teška tjelesna povreda u saizvršilačkom odnosu iz čl.151 st.2 u vezi čl.23 st.2 Krivičnog zakonika Crne Gore. </span>
</p>
<p>&nbsp;</p>
<p>
<span class="span1">Zastupnik optužbe je u završnoj riječi u cjelosti ostao pri podignutoj optužnici. U konačnom, predložio je sudu da okrivljene oglasi krivim i izrekne im adekvatnu krivičnu sankciju. Sugerisao je sudu da okrivljenima produži pritvor, a ovo obzirom da i dalje stoji pritvorski osnov po kojem je isti određen i produžavan.</span>
</p>
<p>&nbsp;</p>
<p>
<span class="span1">Oštećeni K. E.je u završnoj riječi izjavio da se pridružuje krivičnom gonjenju i da ističe imovinskopravni zahtjev, čiji iznos nije precizirao na glavnom pretresu.</span>
</p>
<p>&nbsp;</p>
<p>
<span class="span1">Optuženi P. M. je u svojoj odbrani na glavnom pretresu u bitnom istakao da se bavi građevinskim poslom, odnosno ugrađivanjem fasada na kućama, te da je nekih 15 dana prije predmetnog događaja upoznao K. E. koji je radio sa njegovim majstorima na jednoj kući u D.G.. U tom periodu (desetak dana prije kritičnog događaja) on je dovozio i odvozio K. E. od D.G. do njegove kuće, tj. do S. k.. Primijetio je da mu je lijevo oko bilo krvavo. Kako posao nije radio kako treba, trećeg dana ga je isplatio, kojom prilikom mu je K.E. tražio deset eura preko onog što je zaradio, a on mu je to i dao. Nakon toga su posjetili jednu kafanu, gdje su sjedjeli i gdje se on posvađao sa jednom E. prijateljicom, zbog čega se isti naljutio na njega. Narednog dana su ga radnici obavijestili da je K. došao na gradilište i da je sa istog ponio alat, a koji je bio njegov i A. J.. Kritičnog dana je sa svojim </span><span class="span1">bratom P.Z., maloljetnim B. K. i J. A. renovirao stan u kome živi, u naselju T.. Oko 16,00h dobio je poziv od jednog investitora, odnosno vlasnika „R.“ marketa, da ponese neki materijal do prodavnice „R.“ na T. p., kojom prilikom su sva četvorica pošli na pomenuto mjesto, gdje su se zadržali oko sat vremena. Pojasnio je da su kod njega kući pili alkohol, te da je on popio dva do tri velika Nikšićka piva. Nakon što su završili posao na T. p. svratili su u kafanu u zgradi „L. K.“, gdje su popili par tura piva. Dok je sjedio u kafani pozvao je K. E. i J.A., sa kojima je razgovarao u vezi toga ko mu ustvari duguje novac. Iz kafane su izašli oko 21,30h, pa su pošli put S. k. njegovim automobilom marke „G...“, crvene boje. Istakao je da se tamo uputio u namjeri da se vidi sa K., sa kojim se prethodno dogovorio da se nađu u kafani „S.“. Pojasnio je da P. Z., J. A., ni mldb. B. K. prilikom vožnje nije pomenuo da se čuo sa K., te oni o tome nijesu znali ništa. Po dolasku kod S. k., preko puta „M.“ marketa parkirao je automobil i sam izašao iz vozila. Dok je prilazio kafani u kojoj je trebao da se nađe sa K., vidio je istog na pola puta, a koji je rekao nešto u smislu „Daću ti ja, majku ti srpsku“. Primijetio je da je u ruci imao predmet koji je zasvijetlio u jednom trenutku, kojim predmetom je krenuo put njega, pa je on K.udario laktom u predjelu grudi jedanput, a zatim više puta otvorenim šakama u predjelu glave. Od tih udaraca K. je pao na betonsku podlogu. Tu im je prišlo jedno lice, na koje on u tom trenutku nije obraćao pažnju (a za koga je kasnije saznao da je riječ o njegovom bratu P.Z.), koji je K. polio vodom po licu i blago ga ošamario. Nakon toga, podigli su ga na žardinjeru, a obzirom da se ljuljao, on ga je lijevom rukom uhvatio u predjelu ramena a desnom rukom za bradu. Dodao je da mu tom prilikom nije zadavao bilo kakve udarce. K. je „ispljuvavao“ svoje vještačke zube, pa je on pokušavao da mu ih vrati, kada je čuo da neko viče „Policija!“. Prvo je došao jedan policajac, nakon njega i drugi, koji su pitali šta se dogodilo i ko je tukao K., na šta je on odgovorio da ga je on sam tukao, predao im ličnu kartu, pa su mu stavili sredstva za vezivanje i poveli ga u policijsko vozilo. Pojasnio je da ni P. Z., ni J. A. ni u jednom momentu nijesu imali dodira sa K., osim što je ga P. Z. blago šamarao, kako bi otrijeznio istog. Dodao je da J. A. nije izlazio iz automobila za cijelo vrijeme odvijanja predmetnog događaja.</span>
</p>
<p>&nbsp;</p>
<p>
<span class="span1">Iznoseći odbranu u prethodnom postupku, optuženi P.M. se u bitnom branio kako K. E. zna isključivo po nadimku E., a upoznao ga je prije oko 15 dana kada je isti angažovan kod njega u okviru grupe za izvođenje građevinskih radova. On je radio u okviru njegove grupe tri dana, na postavljanju fasade na jednoj kući u D. G.. Ispoštovao je dogovor sa njim, što znači da mu je platio sve tri dnevnice po 35 eura. Međutim, posljednjeg dana kada mu je isplatio sve, K. mu je zatražio još 10 eura na pozajmicu, objašnjavajući da mu trebaju za stan. Tražene pare mu je dao, uz njegovo obećanje da će mu ih vratiti za 10 minuta, odnosno kada pođu u sljedeću kafanu, ali mu pare nije vratio. Naknadno je saznao, a od čovjeka sa kojim je radio u D. G., da je E. došao i uzeo njegov alat. Iz tog razloga ga je zvao nekoliko dana prije kritičnog događaja, kojom prilikom mu je pomenuo alat i novac, a Karimanović mu je rekao da mu je izvjesni A. iz N. ostao dužan pare i uputio ga da od A. traži da mu vrati 10 eura. Alat nije ni pominjao. Kritične večeri, oko 20,00 časova, svratio je u kafanu svoje bivše žene sa rođenim bratom Z., te radnicima K. i S., koja se nalazi u zgradi „L.K.“. Oko 21,20h je nazvao E., pitao ga gdje je, a on mu je nervozno rekao da je kod S. k.. Ovo ga je pitao nakon što mu je predočio da je već zvao A., koji mu je rekao da je E. vratio pare, pa mu je E. rekao da dođe kod S. k.. Nakon toga je sa svojim bratom Z., radnicima K. i S., svojim vozilom marke „G...“ otišao kod S. k.. Parkirao se preko puta marketa „M.“, sam izašao iz vozila, dok su njegov brat i dvojica kolega ostali da sjede unutra. Čim je izašao van vozila, iz pravca kafane kod S. k., vidio je da mu prilazi E., koji je bio vidno pod dejstvom alkohola. Vidio je da u desnoj ruci drži neki predmet koji je sijao, ali ne zna tačno da li je u pitanju bio nož (pretpostavio je da jeste). E. je išao u njegovom pravcu ubrzanim hodom, pa je u jednom momentu, po njegovom utisku, odvojio desnu ruku od tijela, što je njemu djelovalo kao pripremanje za napad. Tada je on, a kako bi se odbranio, zadao E. udarac laktom desne ruke u njegov grudni koš, a onda mu lijevom otvorenom šakom zadao jedan udarac u njegov desni obraz, a potom još dva udarca otvorenom šakom desne ruke u njegov lijevi obraz. Misli da mu, osim ova tri udarca otvorenim šakama i jednog udarca laktom, nije zadao više ni jedan, jer je E. pao na beton, pri čemu ne isključuje mogućnost da je u tim momentima udario glavom o beton ili nešto drugo. Koliko se sjeća, E. je pao sa strane, ali ne zna da li lijevom ili desnom stranom. Pridigao ga je i sjeo na jednu žardinjeru (misli da je u pitanju bila žardinjera), a on je bio svjestan. Tada su iz pravca „C.“-a naišla </span><span class="span1">dva policajca vozilom, koji su odmah istrčali i poveli ga u vozilo. Jedan policajac je ušao sa njim u policijski auto, a drugi u kola Hitne pomoći, koju je neko pozvao. Tražio je ovom policajcu da pođu do žardinjere kako bi pronašli nož koji je E. imao u ruci. Pojasnio je da pošto je E. podigao sa betona, ovaj u rukama nije imao ništa, pa je pretpostavio da mu je predmet sigurno ispao u trenutku pada. Međutim, policajac koji je bio sa njim u vozilu mu je rekao da prvo idu do Hitne, i da će se nakon toga vratiti na isto mjesto da pogledaju. Nakon možda pola sata vratili su se na isto mjesto, nijesu ni izlazili iz vozila, već su mu policajci rekli nešto u smislu „Vidiš da nema ničega, ovo nijesu žardinjere nego klupe“, a potom su ga odvezli u stanicu policije. Niko osim njega nije imao fizički kontakt kod S. k. sa E., on je jedini koji je E. zadavao udarce, a njegov brat i dvojica kolega su ostali u vozilu. Dodao je da je kritičnog dana popio 7 – 8 velikih piva od po 0,5l, te da je bio pripit ali ne i pijan, znao je šta radi. Po njemu je bilo očigledno da je E. „koma pijan“. Žao mu je što se ovo dogodilo, nije pošao sa namjerom da se desi to što se dogodilo.</span>
</p>
<p>&nbsp;</p>
<p>
<span class="span1">Upitan da pojasni razlike u kazivanju u odnosu na eminentne činjenice koje je predočio na glavnom pretresu, a koje nije pominjao u prethodnom postupku, koje razlike se ogledaju u navodima da je odvozio i dovozio oštećenog na gradilište, te da je tada primijetio da je oštećenom lijevo oko bilo krvavo, kao i da mu je oštećeni kritičnom prilikom prišao sa riječima „Daću ti ja, majku ti srpsku“, te da se izjasni u pogledu distinkcija koje se odnose na broj popijenih pića kritičnog dana i onih koje proizilaze iz oponentnih navoda - da je kritičnom prilikom sam podigao oštećenog (kako je to naveo u prethodnom postupku), odnosno da mu je neko lice pomoglo da podigne oštećenog, a za koje je tek kasnije saznao da je riječ o njegovom bratu P. Z. (kako je to naveo na glavnom pretresu), optuženi se izjasnio da ostaje pri svojoj odbrani datoj na glavnom pretresu, a prilikom saslušavanja pred Osnovnim državnim tužiocem iz Podgorice nije mogao baš svakog detalja da se sjeti, jer noć uoči davanja iskaza nije spavao. </span>
</p>
<p>&nbsp;</p>
<p>
<span class="span1">Optuženi P. Z. se na glavnom pretresu, kao i tokom čitavog postupka, u bitnom branio da je dana 29.08.2013. godine, oko 09,00 ili 10,00 časova, došao iz N. u P., konkretno u T. gdje njegov brat živi kao podstanar. Zajedno sa bratom P. M., A. J. i maloljetnim K. B. radio je na pripremanju jednog zida stana za krečenje. U stanu su se zadržali oko 2 sata, možda i više, i tom prilikom su popili po 2 – 3 velika Nikšićka piva. Oko 14,00h – 15,00h M. „G...“-om njih četvorica su se odvezli do marketa „R.“ na T. p., gdje su po M. dogovoru sa izvjesnim D. trebali da ponesu materijale za krečenje i prateći alat. Nakon toga, svratili su u jednu kafanu gdje su popili par pića, on konkretno dva velika piva. Kada su izašli iz kafane smjestili su se u automobil i krenuli put kuće. Njegov brat je razgovarao sa nekim preko telefona, a on nije čuo o kome se radi jer je u automobilu bila muzika. Njegov brat je parkirao automobil ispred S.k., preko puta marketa „M.“, i izašao iz vozila. On je sjedio na mjestu suvozača, a na zadnjem sjedištu su se nalazili A. J., sa desne strane, a iza sjedišta vozača K. B.. M. i taj momak su se sreli gledano sa njegove lijeve strane na oko 10 – 15 metara i nešto pričali, ali on nije čuo o čemu razgovaraju jer je bio daleko. U jednom trenutku, to lice je napravilo nekoliko koraka unazad i udaljilo se od M., a zatim se desnom rukom uhvatilo za džep, po njegovom mišljenju, sa namjerom da nešto izvadi iz džepa. Osvjetljenje na tom mjestu nije bilo nešto posebno jako, pa nije mogao da primijeti da li je i šta je to lice imalo u rukama. M.je prvo ovo lice uhvatio jednom svojom rukom za bradu i odgurnuo, a onda udario par puta rukama, ali ne zna da li otvorenim ili zatvorenim šakama i u koji dio glave. Tada je to lice palo na pločnik, a on je izašao iz automobila, pošao do obližnje radnje, uzeo flašu vode, vratio se i polio ovo lice vodom. Tom prilikom mu je lagano udario dva šamara u predjelu glave, ali se radilo o blagim šamarima, a sve kako bi povratio ovo lice. Vidio je da je to lice bilo u nesvjesnom stanju. Nakon što ga je polio vodom to lice je došlo svijesti, pa su ga on i njegov brat podigli na jednu klupu. Misli da je ovo lice bilo u pijanom stanju, „mrtav pijan“. Tada je došla policija, pa kada je policajac upitao ko je tukao ovo lice, to lice je pokazalo njegovog brata, a negiralo pitanje službenika policije da ga je on udarao. Pojasnio je da je te večeri nosio žutu majicu kratkih rukava i sive radne pantalone, te da je visok 1,85m, a težak 75kg. Dodao je da J.A. nije izlazio iz automobila, niti je udarao to lice. </span>
</p>
<p>&nbsp;</p>
<p>
<span class="span1">Optuženi J.A. se na glavnom pretresu, kao i tokom čitavog postupka, u bitnom branio da je prije kritičnog dana poznavao K. E.jer su zajedno jedan dan radili na fasadi kuće. Kritičnog dana je oko </span><span class="span1">10,00 časova došao kod P.M. kući sa K. B., gdje je zatekao i njegovog brata Z.. Do večernjih sati (možda do 20,00h) njih četvorica su zajedno radili na gletovanju zidova M.kuće. Tom prilikom je pio sok i nije konzumirao alkohol. M. je telefonom pozvao neki čovjek koji vodi market „R.“, nakon čega je M. rekao da njih četvorica treba da pođu do „R.“ na T. p., kako bi pogledao šta treba da se odradi, te da odnesu i pripreme materijal za rad. Sva četvorica su kolima P. M. pošli do pomenutog marketa, gdje su istovarili neki materijal. Zatim su svratili do neke kafane i popili piće, on konkretno jedno veliko pivo. Vidio je da je P. M. razgovarao sa nekim telefonom, pa kada su krenuli P. je rekao da treba da svrate do S. k.. Kada su stigli tamo, M. se parkirao preko puta prodavnice „M.“, izašao iz vozila i uputio se u pravcu jednog momka, dok su on, P. Z. i B. K.ostali u autu. Pojasnio je da je P.Z. sjedio na mjestu suvozača, a on na zadnjem sjedištu automobila, praktično u sredini, jer se sa njegove desne strane nalazio B.K., a sa lijeve strane su se nalazile drvene molerske stube. Vidio je da se M. sreo sa ovim licem, da su pričali i da je to lice mahalo rukom u pravcu P. M. objašnjavajući mu nešto. To lice je stavilo ruku u džep i izvadilo neki predmet, vjerovatno cigarete, s tim što taj predmet nije vidio. U tom trenutku P.M. je udario to lice dva, tri puta stisnutom pesnicom u predjelu glave. To lice je palo na betonsku podlogu i nije ustajalo. Zatim je P.. Z. izašao iz kola, otišao do jednog lokala i donio vodu, pa su on i P. M. polili vodom po glavi to lice, a zatim su ga uspravili i sjeli na jednu klupu. Vidio je da je P. Z. to lice ošamario dva puta, po njemu, da ga probudi. U tom trenutku je naišla patrola policije koja je privela P. M.. Pojasnio je da kritičnom prilikom nije izlazio iz vozila, te da nijednom nije udario pomenuto lice jer nije ni imao razloga za to. Dodao je da je visok oko 1,70m, a težak oko 90kg.</span>
</p>
<p>&nbsp;</p>
<p>
<span class="span1">Branilac po službenoj dužnosti optuženog P. M., advokat G. M., u završnoj riječi je izjavila da nije utvrđeno činjenično stanje stavljeno na teret njenom branjeniku optužnicom, a ovo iz razloga što je osobito teška tjelesna povreda ustanovljena na osnovu medicinske dokumentacije i vještačenja dr R.N., iz kojih proizilazi da je ista utvrđena na principu utvrđivanja gubitka sluha putem audiograma, a koji funkcioniše na subjektivnoj percepciji ispitanika, što znači da svako prema kome se vrši ispitivanje može na osnovu sopstvene volje da kaže kada čuje a kada ne čuje tonove, što nije pouzdano da bi se utvrdilo da se radi o oštećenju sluha, odnosno o osobito teškoj tjelesnoj povredi. Nadalje je istakla da je do oštećenja sluha moglo doći usljed ranijih bolesti, povreda, izloženosti buci i slično. Naprijed navedene okolnosti jasno ukazuju da nije decidno utvrđeno da se radi o osobito teškoj tjelesnoj povredi koja se njenom branjeniku stavlja na teret, te da bi se takvo stanje moglo utvrditi jedino dodatnim ispitivanjem putem audiograma u različitim zdravstvenim ustanovama i putem vještačenja specijaliste ORL. Istakla je i da u prilog prednjim navodima ide i to što je vještak dr R.N. na glavnom pretresu naveo da je hematom na glavi oštećenog mogao da izazove i privremeno oštećenje sluha oštećenog, a da je sada stvarno stanje drugačije. Ukazala je i da je u dokaznom postupku pribavljen medicinski karton na ime oštećenog koji se odnosi samo na kratak period bolesti koje su u njemu zabilježene, a ne odnosi se na eventualne bolesti oštećenog ili povrede koje su mogle nastati i ranije, od rođenja oštećenog pa do danas. Apostrofirala je da njen branjenik ne spori da je došlo do kontakta između njega i oštećenog, niti da ga je udario, međutim, to ne dokazuje da je izvršio krivično djelo koje mu je optužnicom stavljeno na teret. Nadalje je istakla da se iskazi svjedoka P. M. i Š. Ž. ne mogu uzeti kao vjerodostojni iskazi, jer je jedan od njih u prethodnom postupku izjavio da je posmatrao kritični događaj jer je u kladionici „M.“ igrao Brazilsku ligu te noći, a na glavnom pretresu se izjasnio da je te noći igrao Englesku ligu, a radi se o četvrtku veče poslije 21.30h kada Engleska liga ne igra, dok je drugi svjedok naveo da je bio u kladionici „Š.“, koja kladionica radi do 21,00h, a događaj se odigrao nešto prije 22h. Iz iskaza ostalih svjedoka se ne mogu utvrditi povrede koje su nastale kod oštećenog. Konačno, predložila je sudu da prekvalifikuje krivično djelo iz osobito teške tjelesne povrede u tešku tjelesnu povredu, jer nije decidno utvrđeno da je oštećeni zadobio osobito tešku tjelesnu povredu. Takođe je predložila sudu da, ukoliko isti bude drugačijeg mišljenja, uzme u obzir i olakšavajuće okolnosti na strani njenog branjenika, a to su životne situacije u kojima se on nalazio kada se odvijao kritični događaj, odnosno neposredna smrt njegove majke, zatim razvod braka, kao i kazna zatvora od 14 mjeseci koja mu je neposredno prije toga dospjela za izdržavanje zbog krivičnog djela ugrožavanje bezbjednosti saobraćaja. Predložila je sudu da njenom branjeniku nakon izricanja presude ukine pritvor.</span>
</p>
<p>&nbsp;</p>
<p>
<span class="span1">Branilac po službenoj dužnosti optuženih P. Z.i J.A., advokat K.P., je u završnoj riječi izjavio da se nesumnjivo zaključuje da činjenično stanje predstavljeno predmetnom optužnicom ne odgovara onom činjeničnom stanju koje se izvodi nakon ocjene provedenih dokaza. Naime, u odnosu na optuženog J. A. jedini dokaz na osnovu kojeg je isti obuhvaćen predmetnom optužnicom kao saizvršilac jeste iskaz svjedoka oštećenog K.E., koji iskaz po mišljenju odbrane nije vjerodostojan, iz razloga što je oštećeni učešće okrivljenog J. u predmetnom događaju opisivao na potpuno različit način u istrazi i na glavnom pretresu. Pored toga, navedeni iskaz je osporen iskazima svjedoka Š. i P., koji su decidno isključili učešće optuženog J. iz predmetnog događaja. U konačnom, predložio je sudu da u odnosu na optuženog J. A., shodno čl.373 st.1 tač.2 Zakonika o krivičnom postupku, donese oslobađajuću presudu jer nije dokazano da je isti učinio predmetno krivično djelo. U odnosu na optuženog P. Z. branilac je predložio da sud takođe donese oslobađajuću presudu, jer su po mišljenju odbrane svjedoci Š. i P. predimenzionirali učešće P. Z. u predmetnom događaju, pa su njegove šamare usmjerene ka povraćaju svijesti koju je oštećeni prethodno izgubio ocijenili kao napad. Ukoliko sud optuženog P. Z. oglasi krivim, predložio je sudu da uzme u obzir sve okolnosti koje bi se mogle cijeniti kao olakšavajuće. Nadalje je sugerisao da sud donese rješenje o ukidanju pritvora, posebno apostrofirajući da optuženi P. Z. već duži niz godina živi u N. sa suprugom i djetetom, a koji se isključivo izdržavaju od njegovih povremenih primanja, pa isti nema bilo kakav motiv da napusti svoje boravište, kojoj činjenici bi trebalo dati prednost u odnosu na okolnost da isti nema prijavljeno boravište. Predložio je sudu da optuženom J. A. ukine pritvor, imajući u vidu činjenično stanje utvrđeno u ovom postupku.</span>
</p>
<p>&nbsp;</p>
<p>
<span class="span1">Optuženi P. M. je u završnoj riječi izjavio da u cjelosti podržava završnu riječ svog branioca, te da ostaje pri svojoj odbrani datoj na glavnom pretresu.</span>
</p>
<p>&nbsp;</p>
<p>
<span class="span1">Optuženi P. Z. je u završnoj riječi izjavio da u cjelosti podržava završnu riječ svog branioca, te da ostaje pri svojoj odbrani datoj na glavnom pretresu.</span>
</p>
<p>&nbsp;</p>
<p>
<span class="span1">Optuženi J. A. je u završnoj riječi izjavio da u cjelosti podržava završnu riječ svog branioca, te da ostaje pri svojoj odbrani datoj na glavnom pretresu.</span>
</p>
<p>&nbsp;</p>
<p>
<span class="span1">Sud je u dokaznom postupku, u cilju cjelovitog i egzaktnog utvrđenja činjeničnog stanja, proveo sljedeće dokaze: saslušao svjedoka oštećenog K. E.; saslušao svjedoka mldb. B.K., saslušao svjedoke P. M., Š. Ž., M. D. i L. D.; na saglasan predlog stranaka pročitao iskaz svjedoka J. A. sa zapisnika u prethodnom postupku pred Osnovnim državnim tužilaštvom iz P., Kti.br.63/13 od 13. septembra 2013. godine; pročitao službenu zabilješku Uprave policije CB P., stanice kriminalističke policije za krim. tehniku, Ku.br.685/2013 od 29.08.2013. godine; izvršio uvid u fotodokumentaciju Uprave policije CB P., br.64-28-244-811/1479 od 29/30.08.2013. godine; pročitao potvrdu Uprave policije CB P. o privremeno oduzetim predmetima od P. M. od 30.08.2013. godine; izvršio uvid u CT nalaz Kliničkog centra Crne Gore, Centra za radiološku dijagnostiku, na ime K. E., broj 34122 od 29.08.2013. godine; izvršio uvid u CT nalaz Kliničkog centra Crne Gore, Centra za radiološku dijagnostiku, na ime K. E., broj 34150 od 30.08.2013. godine; izvršio uvid u CT nalaz Kliničkog centra Crne Gore, Centra za radiološku dijagnostiku, na ime K. E., broj 34250; pročitao nalaz i mišljenje sudskog vještaka medicinske struke, specijaliste sudske medicine dr R. N. od 15.10.2013. godine; saslušao sudskog vještaka medicinske struke dr R. N.; saslušao sudskog vještaka medicinske struke dr G. Ž.; pročitao izvod iz KE za optužene, koji izvod je izdat od strane Ministarstva unutrašnjih poslova Republike Srbije, sektora za analitiku, telekomunikacione i informacione tehnologije, uprave za analitiku, broj 235-15527/13 od 23.12.2013. godine.</span>
</p>
<p>&nbsp;</p>
<p>
<span class="span1">Neophodno je istaći da je sud odbio predlog branioca po službenoj dužnosti optuženog P. M., advokatice G.M., da se u nastavku dokaznog postupka provede vještačenje po vještaku ORL struke P. M., iz razloga što je vještak specijalista sudske medicine, dr R. N., odgovorio na sva pitanja suda i stranaka u vezi osnovnog nalaza i mišljenja, a koji nalaz i mišljenje je sud cijenio kao stručan, precizan, potpun i objektivan. Nadalje, sud je odbio predloge iste da se putem audiograma </span><span class="span1">utvrdi stvarno stanje sluha oštećenog, kao i da se od JZU Doma zdravlja pribavi  zdravstveni karton na ime oštećenog, iz razloga što je sud iz odbrane nalaza i mišljenja vještaka medicinske struke, dr R.N., ustanovio da bi svako sljedeće vršenje audiograma pokazalo isti ili približno sličan nalaz, a koje razlike u nalazu ne bi mogle da utiču u znatnoj mjeri na kvalitet sluha, te bi samim tim kvalifikacija povrede ostala ista, a nadalje sud je odbio predlog da se od JZU Doma zdravlja pribavi zdravstveni karton na ime oštećenog, iz razloga što je sud izvršio uvid u medicinsku dokumentaciju na ime oštećenog koja je bila materijalna podloga vještaku sudske medicine za nalaz i mišljenje. Takođe, sud je odbio predlog branioca po službenoj dužnosti optuženog P. M. da sud po službenoj dužnosti od kladionica „M.“ i „Š.“ pribavi ponude fudbalskih utakmica koje su se igrale 29.08.2013. godine poslije 21,30h, jer je sud mišljenja da je navedeni dokaz irelevantan za predmetnu krivičnopravnu stvar. Nadalje, sud je odbio predlog advokatice G. M.da se pribavi medicinska dokumentacija na ime optuženog P.M. iz ZIKS-a koja se odnosi na njegovo zdravstveno stanje nakon predmetnog događaja, jer je sud mišljenja da je isti bez uticaja za presuđenje u ovoj krivičnopravnoj stvari, a nadalje sud je odbio i predlog ove advokatice da se pribavi presuda Osnovnog suda u D. K.br.64/12 za optuženog P.M., iz razloga što je sud pribavio izvod iz KE za ovog optuženog, koji izvod se pribavlja po mjestu rođenja. Valja pomenuti da je sud odbio predlog branioca po službenoj dužnosti optuženih P. Z. i J. A., advokata K. P., po zamjeničkom punomoćju advokata M. P., da se izvrši suočenje optuženog J. A. i svjedoka oštećenog K.E., iz razloga što je činjenično stanje po ocjeni suda dovoljno rasvijetljeno za presuđenje, i bez provođenja ovog i svih predloženih dokaza.</span>
</p>
<p>&nbsp;</p>
<p>
<span class="span1">Svjedok oštećeni K. E. je u prethodnom postupku posvjedočio da je nekih petnaest dana prije kritičnog događaja preko druga A. upoznao P.M., koji ga je angažovao na tri dana na ugradnji demit fasade na jednoj kući u D.G., kojom prilikom mu je P. M. regularno isplatio sve dnevnice i častio ga preko toga još pet eura. Dana 29.08.2013. godine, negdje oko 18,00h, nakon što je završio neke građevinske radove na Z., našao se sa A., pa su zajedno otišli u jednu kafanu koja se nalazi u blizini zgrade „D.“, gdje su se zadržali sat ili sat i po vremena. Tom prilikom mu je A. zatražio njegov mobilni telefon kako bi nekog nazvao, koji telefon mu je on i dao, ne interesujući se ni koga će da zove, niti zbog čega, ali se sjeća da je ovaj pominjao 200,00 eura. Nakon što su posjetili drugu kafanu, koja se nalazi u dvorišnom dijelu iza zgrade prodavnice „V.“, stacionirali su se u trećem lokalu, koga drži izvjesna S., a koji se nalazi kod S. – k.. Te večeri je popio nekoliko pića, dva do tri, možda i četiri, bio je pod dejstvom alkohola ali ne i totalno pijan. Dok su boravili u ovoj trećoj kafani dobio je telefonski poziv od P.M. koji je počeo da prijeti, da ga psuje, govoreći mu da će mu „jebati majku“ i da mu je ostao dužan nekih pet ili šest eura. Tom prilikom se P. M. raspitivao gdje se on i A. nalaze, na šta mu je on odgovorio, pa je P. rekao da će doći sa svojim bratom. Nakon nekih 20 minuta ponovo ga je pozvao P.M. i rekao mu da izađe napolje, što je on i uradio, a njegov drug A. je ostao da sjedi unutra. Pojasnio je da je tom prilikom sa sobom ponio gletaricu i špartlu, koje su se nalazile u kesi, jer je prethodno bio na poslu, a u namjeri da nakon susreta sa P. pođe kući. U džepu je imao telefon i cigare. Kada je izašao iz lokala vidio je P. M. kako stoji pored parkiranog vozila „G...“, za koje je znao da je vlasništvo istog. Kada je prišao P. M., ovaj ga je bez ijedne riječi snažno udario pesnicom u predjelu lijeve strane lice, preciznije lijevog oka, kao i u predjelu iznad i ispod lijevog oka, od kojeg udarca su mu pukle kosti u tom dijelu glave. Taj udarac ga je oborio na beton, a u tom momentu je vidio da je sa mjesta suvozača iz automobila „G.“ izašlo jedno lice, više i mršavije od P.M., za koje je pretpostavio da je brat P.M., iz razloga što je ovaj telefonom objasnio da će doći sa svojim bratom. Nakon što je pao na beton, P. M. i ovaj momak su ga zajedno pridigli, sjeli ga na žardinjeru, a odmah potom mu obojica zadali izuzetno veliki broj udaraca pesnicama u glavu, u sve djelove glave a posebno u predjelu desne strane glave, potiljka i desnog uva. Tada je P. M. otišao do kafane, a čuo je od prisutnih lica kako se pohvalio A.da mu je ubio druga. U trenutku kada ga je brat P. M. pridizao sa betona, iz „G.“-a je izašao treći momak, koji mu je zadao jedan jak udarac pesnicom u glavu pored desnog uva. Pojasnio je da mu je ovaj momak poznat iz D. G., jer je radio sa njim petnaestak dana prije kritičnog događaja, te da je puniji i niži, a čini mu se da je izašao sa zadnjeg sjedišta crvenog „G.“-a. Dok se nalazio na betonu, prišao mu je P. M. i zadao mu više udaraca nogama po trupu, grudima i glavi. Precizirao je da je P. M. to činio sa svojim bratom, odnosno da su mu obojica </span><span class="span1">zadavali udarce nogama po glavi i tijelu, a dok se on nalazio na tlu. Siguran je da ga je tukao i treći momak iz „G."-a, jer je zapamtio njegov udarac pesnicom kod desnog uva. Napad na njega je trajao najmanje 15 minuta, sve dok nije došla policija i sklonila ova lica sa njega. Naknadno mu je objašnjeno, obzirom da je odmah prebačen u bolnicu, da je došla Hitna pomoć i povela ga u bolnicu, jer je tek sljedećeg jutra došao k sebi u bolnici. Na bolničkom liječenju proveo je period od 29.08.2013. godine do 13.09.2013. godine, i to na odjeljenju neurohirurgije. Od predmetnog događaja ne čuje na desno uvo, a doktori su mu objasnili da mu je pukla bubna opna iznutra. Pojasnio je da je P.M. punije građe, odnosno razvijen, niži od njega, a on je visok 1,81m. Dodao je da ne zna zbog čega ga je P. M. tukao, te da mu nije dugovao ni centa, kao ni ovaj njemu, uredno ga je isplatio tri dnevnice, te je to bio sav njihov poslovni odnos. Kod sebe nije imao nikakav nož ili britvu, nije pokušao da napadne P., niti je za to imao razloga. Osim ove trojice, u autu se nalazio još jedan momak, tačnije dijete od 15 godina, koji je takođe bio angažovan na poslovima u D.G., ali on nije napuštao vozilo u kritičnoj prilici. </span>
</p>
<p>&nbsp;</p>
<p>
<span class="span1">Saslušan na glavnom pretresu, svjedok oštećeni K. E. je posvjedočio da je deset dana prije kritičnog događaja upoznao P. M. koji se bavi molerskim poslovima. Tri dana je radio sa njim, za koja tri dana ga je P. M. isplatio. Ta tri dana jedan momak koji je takođe radio kod P. M. je dolazio po njega u S. V. i vozio ga do kuće na kojoj su radili, a nakon završenog posla ga vraćao. Jednom prilikom ga je i P. M. poveo do te kuće. Sjeća se da mu je kapilar na lijevom oku bio puknut, a to mu se dešava već 20 godina. Kritičnog dana u večernjim časovima našao se sa jednim drugom, sjeli su da popiju piće u jednom lokalu u blizini S. – k., kojom prilikom su popili možda dva, tri piva. Pojasnio je da se taj momak zove A., s tim što ne zna kako se preziva, te da je to drug P. M.. Taj A. je sa njegovog telefona pozvao nekog, pominjao 200,00 eura i nekom nešto prijetio, kojom prlikom ga on nije pitao koga je zvao niti ga je to interesovalo. Nakon toga, on i A. su prešli u lokal „F.“, u blizini S. – k., gdje su popili dva, tri Nikšićka piva. Tada mu je zazvonio telefon, pa je pitao A. ko ga zove, a ovaj mu je objasnio da je to broj telefona P. M.. Kada se javio P. M. je počeo da mu prijeti i da ga psuje, pritom interesujući se gdje se nalaze on i A.. Kada mu je objasnio, P. je rekao da će doći sa svojim bratom. Nakon 15 minuta ponovo ga je pozvao P. M. putem telefona da izađe napolje, što je on i učinio. Pojasnio je da je u prvu kafanu svratio sa posla, pa je sa sobom imao plastičnu gletaricu i špartlu. Kada ga je pozvao P.M., taman je pomislio da se vidi sa njim i da ide kući. Kada je izašao iz kafane vidio je P.M., a u blizini je primijetio parkiran njegov „G...“ nikšićkih tablica, koji je bio pun ljudi. P. M. je vozio automobil, pored njega je sjedio njegov brat, a dva momka su bila pozadi. P. M. mu je prišao i bez ikakvog objašnjenja ga udario stisnutom pesnicom u predjelu arkade, koja mu je od tog udarca pukla. U tom momentu je vidio da je iz automobila „G.“ izašlo jedno lice, koje on od ranije nije poznavao (a koga je na glavnom pretresu prepoznao kao P. Z.). To lice mu je prišlo, uhvatilo ga sa leđa dok ga je P. M. udarao šakama, nogama, bacio ga na žardinjeru, a P. Z. ga je udarao stisnutim pesnicama u predjelu glave i tijela. Kada su ga bacili na podlogu obojica su ga udarali nogama u predjelu glave i tijela. U jednom trenutku je P. M. otišao do kafane u kojoj se nalazio A., donio vodu i polio ga po glavi. Kada je P.M. krenuo u kafanu, iz automobila marke „G.“ je izašlo treće lice, odnosno J. A., koga je poznavao od ranije jer je radio sa njim. J. A. mu je prišao sa leđa i jako ga udario dva, tri puta pesnicom u predjelu glave. Pojasnio je da je auto bio blizu, tako da je vidio kada je J. A. izašao iz kola, i to iz zadnjeg dijela automobila sa desne strane (pojasnio je da je vozilo P. M. vozilo sa dvoje vrata) i otpozadi ga udario dva, tri puta u predjelu glave iznad uha. Ne zna kojom rukom ga je J. udario, ali jednom sigurno jeste jer nije imao ko drugi, a čini mu se da je bio obučen u radni kombinezon. Kada ga je udario J. A.on je bio u polustojećem položaju, iz kojeg je pokušavao da se podigne kako bi se odbranio. Pojasnio je sudu da su ga neprekidno bili, a kada se P.M. vratio iz kafane polili su ga vodom i nastavili da ga udaraju, i to P. M. i P. Z., stisnutim pesnicama i nogama u predjelu glave i tijela. U nekoliko navrata su ga P.M. i Z.dizali sa podloge i opet bacali na žardinjeru. Od udaraca je padao na asfaltnu podlogu, jer su ga dvadeset minuta bili neprestano, od kojih udaraca bi svako padao. Nakon toga, izgubio je svijest kojoj je došao tek u jutarnjim časovima. Nije bio u svjesnom stanju kada je naišla patrola policije. Dodao je da mu je pukla bubna opna i da slabije čuje na oba uha, te da je i dalje pod terapijama i tabletama. Prije 15 godina je imao povredu u predjelu stomaka jer je zadobio ubod nožem u isti, a osim te povrede nije imao povredu bilo koje vrste do tog događaja. Prije ovog </span><span class="span1">događaja nije imao nikakvog konflikta ili nesporazuma sa ovim licima. Dodao je i da B. K. takođe poznaje od ranije, jer su zajedno radili na pomenutoj kući. </span>
</p>
<p>&nbsp;</p>
<p>
<span class="span1">Saslušan na glavnom pretresu, u prisustvu zakonskog zastupnika – oca B. D., maloljetni svjedok B. K. je posvjedočio da inače živi u D., ali da je tokom ljeta izvjesno vrijeme (oko mjesec dana), stanovao u T. kod P. M., jer mu je pomagao u radu na moleraju. Pojasnio je da je rođeni brat P. M., P. Z., oženjen njegovom sestrom od tetke, te da je i P.Z. povremeno pomagao M. sa molerajem. Dana 29.08.2013. godine, u prijepodnevnim časovima, kod P. M. u T.je došao njegov brat Z., a pridružio se i A. (čije prezime ne zna, koji inače živi negdje u S., a u P. je došao nekoliko dana prije navedenog dana kako bi radio), pa su njih četvorica pomagali M. da okreči tu kuću u kojoj živi kao podstanar, gdje su se zadržali nekoliko sati. To su radili do nekih 17 – 18h, nakon čega su sva četvorica M. vozilom „G...“ otišli do marketa „R.“ na T. p. da ostave alat (kako im je objasnio M.), jer je trebalo sjutradan da se otpočnu neki radovi na tom objektu. Tamo se nijesu zadržali više od pola sata. Kada su krenuli kući (ne zna tačno koliko je bilo sati, osim da je bio mrak) sjeli su ponovo u M.„G.“-a, i to P. M.na mjestu vozača, P. Z. na mjestu suvozača, a on pozadi sa desne strane, iza suvozača, dok se pored njega sa lijeve strane, a iza vozača, nalazio A. iz S.. Ne može se tačno sjetiti da li je M. nekog pozvao ili je dobio telefonski poziv, ali se zbog toga uputio prema S.– k.. Tom prilikom P. M. niko nije pitao ko ga je zvao niti zbog čega, samo se sjeća da su došli kod S. – k. i da je P.M.parkirao svog „G.“-a preko puta prodavnice „M.“. Pošto se parkirao, P. M.je jedini izašao iz „G.“-a, a primijetio je da ga na 10 – 15 metara sa njihove lijeve strane na trotoaru čeka neka muška osoba, koju te večeri nije prepoznao, ali je iz kasnije priče saznao da je radio sa njima na kući u D. G.u grupi P.M.. On, A. i M. brat su tada ostali u kolima. Kada je P. M. prišao toj osobi začula se neka vika koja mu je djelovala kao svađa, ali nije čuo o čemu govore. Vidio je da je osoba koja je čekala M. bila u alkoholisanom stanju, jer se teturala, a misli i da je na glavi imala trag neke krvi. U jednom trenutku, a dok su se svađali, momak koji je čekao P. je izvadio nešto, a njemu je to ličilo na britvu, s tim što ne može detaljnije opisati taj predmet. Kada je izvadio to „nešto“ iz džepa krenuo je u pravcu P. M., koji ga je odgurnuo i oteo mu taj predmet iz ruke, ali nije vidio šta je P.dalje uradio sa tim predmetom. Nije obratio pažnju šta se dalje dešavalo između P. i ovog momka, ali je u jednom trenutku čuo zvuk kao da je nešto palo, pa je tek tada vidio kako ovaj momak leži na betonu. U tom trenutku je P. Z. izašao iz vozila sa mjesta suvozača. Od trenutka kada se P. M. parkirao preko puta „M.“-a do momenta kada je njegov brat Z.izašao iz vozila, po njegovom mišljenju, prošlo je nekih 5 – 6 minuta. P. Z. je žurno izašao iz vozila, trčao je 2 – 3 metra, a onda se uputio prema obližnjem kiosku brze hrane, odakle je uzeo jednu čašu sa vodom i njom polio momka koji je ležao na betonu. Nakon toga, obojica P. su pridigli tog momka i sjeli ga na klupu, kada mu je P. M. zadao jedan udarac pesnicom u predjelu njegovog grudnog koša. P. Z. nije udarao tog momka, već je nakon što je njegov brat M. momku zadao opisani udarac u grudi, krenuo prema vozilu „G.“, ali je tada naišla patrola policije. Pojasnio je da on i ovaj A. nijesu izlazili iz vozila, te da je prvi izašao P.M., a nakon nekoliko minuta izašao je P.Z.. </span>
</p>
<p>&nbsp;</p>
<p>
<span class="span1">U jednom momentu, dok su P.M. i Z.bili van vozila, on je upitao A. da li da i oni izađu napolje, na šta mu je A.odgovorio da ne izlaze već da ostanu na svojim mjestima. Dodao je da na putu od prodavnice „R.“ do S. – kule nijesu svraćali u bilo kakvu kafanu, te da misli da su kod S.V. (bivše supruge P. M.) svratili na piće prije nego što su krenuli prema prodavnici „R.“. Istakao je da je P.M. te večeri na sebi imao bijelu majicu kratkih rukava, šorts čije se boje ne sjeća i papuče. P.M. je niži i krupniji, a P. Z. je viši i mršaviji. Što se tiče garderobe u kojoj je bio obučen P.Z., misli da je dolje nosio farmerice, a gore majicu kratkih rukava, sa nekim šarenim linijama, te obuven u patike. A. koji je sjedio pored njega je niži i punije građe, kratko podšišane kose. Osim njega i A. na zadnjem sjedištu nije bilo više osoba niti drugih stvari.</span>
</p>
<p>&nbsp;</p>
<p>
<span class="span1">Saslušan na glavnom pretresu svjedok P.M. je posvjedočio da ispred zgrade Č., a preko puta prodavnice brze hrane „P.“, prodaje DVD-e. Kritične večeri, negdje oko 21,20h, je nakratko napustio svoje radno mjesto kako bi pošao do kladionice „Š.“, koja se nalazi pored trgovinskog objekta „V.“. U kladionici se zadržao pet do šest minuta (gdje je igrao tiket za Englesku ligu), a kada se vratio na svoje radno mjesto ugledao je preko puta ulice, ispred prodavnice brze hrane </span><span class="span1">„P.“, parkirano vozilo „G...“, crvene boje, nikšićkih tablica. Na jednoj od betonskih žardinjera, u neposrednoj blizini vozila vidio je u sjedećem položaju mušku osobu, dok je naspram njega u neposrednoj blizini stajala još jedna muška osoba obučena u bijelu majicu. U trenutku kada je on počeo da posmatra događaj, muškarac u bijeloj majici zadao je jedan udarac pesnicom momku koji je sjedio na betonskoj žardinjeri, i to više u desnu stranu u predjelu čela. Gledano sa njegove pozicije, na lijevoj strani, pored ovog momka koji je primio udarac od muškarca u bijeloj majici, stajao je još jedan muškarac, u žutoj majici. Momak u bijeloj majici je bio krupniji, odnosno razvijeniji, dok je ovaj drugi u žutoj majici bio viši i mršaviji. Momak koji je zadobio udarac pesnicom u glavu od ovog muškarca u bijeloj majici pao je sa žardinjere na zemlju, ali se sam pridigao i ponovo sjeo, pri tom ne pružajući nikakav otpor opisanoj dvojici muškaraca u bijeloj i žutoj majici. Pošto se pridigao i sjeo na žardinjeru, sa strane mu je prišao momak u žutoj majici i uhvatio ga svojim rukama za obje njegove ruke i pričvrstio mu ih uz butine, a zatim mu je malo sa strane prišao momak u bijeloj majici, uhvatio ga svojim rukama za njegovu glavu i jedno četiri, pet puta udarao ga glavom o glavu. Primijetio je iz pravca „P.“-a jednog starijeg muškarca koji je prišao ovoj dvojici momaka u bijeloj i žutoj majici i nešto im govorio, a koliko mu se čini govorio im je da ne biju više ovog momka i da je dosta. Međutim, momak u bijeloj majici je samo odmahnuo prema starijem čovjeku. Pošto se stariji čovjek udaljio, momak u bijeloj majici se polako vratio prema klupi na kojoj je sjedio momak kojeg su prethodno udarali. Dok se ovaj u bijeloj majici vraćao prema žardinjeri, momak u žutoj majici je iz stojećeg položaja prvo odgurnuo momka koji je sjedio na žardinjeri i odbacio ga sa zadnje strane žardinjere, a onda mu prišao i više puta, nekih 7 – 8 puta, mu zadao udarce i nogama i rukama dok se ovaj nalazio na betonu. Nije uspio da vidi tačnu lokaciju ovih udaraca, odnosno nije vidio gdje su ga tačno pogađali udarci nogama i pesnicama momka u žutoj majici, jer je momka na tlu zaklonila betonska žardinjera, obzirom da ga je momak u žutoj majici bacio sa zadnje strane na beton. U tim trenucima momak u bijeloj majici je stajao pored i nije zadavao udarce momku na betonu. Momak u bijeloj majici je otišao do „G.“-a i iz njega uzeo manju plastičnu flašu, dao je momku u žutoj majici i uputio ga do „P.“ da donese vodu. Pojasnio je da se ne može baš precizno izjasniti u pogledu momenta kada je jedan od ove dvojice momaka koji su udarali trećeg pošao za vodu, ali da je vidio kada je momak u žutoj majici otišao u roštilj „P.“ i da je donio vodu u maloj plastičnoj boci, a da je momak u bijeloj majici posipao oštećenog u predjelu glave. Prije nego što je ovaj momak pošao po vodu, on je događaj posmatrao možda nekih pet minuta. Nadalje je vidio da su ovog momka oba momka (u bijeloj i žutoj majici) udarala, te da je ovaj padao na asfaltnu podlogu i dizao se, a oni su nastavljali da ga udaraju u predjelu cijelog tijela. Tada je iz pravca E.š., odnosno ulice K. N., naišlo vozilo policije i zaustavilo se odmah iza „G.“-a nikšićkih tablica. Iz policijskog vozila bukvalno su izletjela dva policajca sa pendrecima, a kako se momak u žutoj majici u tom trenutku nalazio u blizini „P.“, oni su prišli momku u bijeloj majici, tražili mu da ga legitimišu, pa je on iz „G.“-a izvadio dokumenta. Čuo je kako je momak u bijeloj majici odmah rekao policajcima da je samo on udarao momka na žardinjeri,a li ne i momak u žutoj majici, pa zbog toga policajci nijesu ni tražili dokumenta momku u žutoj majici, niti su ga privodili, već su priveli samo momka u bijeloj majici. Po dolasku patrole policije, odmah su iz „G.“-a izašla dva lica, oba muškarci, jedan mu se učinio mlađi, možda 16 – 17 godina, dok je drugi bio stariji i krupniji, sa kratkom kosom. Od momenta kada se vratio iz kladionice do trenutka dolaska patrole policije posmatrao je događaj nekih 20 – 25 minuta, ali nije smio da priđe i da se umiješa, jer se bojao za sebe. Dok je posmatrao ovaj događaj, u zadavanju udaraca momku na žardinjeri, učestvovali su samo momci u žutoj i bijeloj majici. Još je pojasnio da je „G.“ nikšićkih tablica bio parkiran neposredno uz trotoar, naspram žardinjere gdje su ova dva momka tukli trećeg, pored brze hrane „P.“, okrenut prednjim dijelom prema centru grada, a zapamtio je da je to „G.“ sa dvoje vrata. Dodao je da nikad ranije nije vidio ova dva momka u žutoj i bijeloj majici, te da ih ne poznaje, a događaj je posmatrao sa nekih 20-ak metara, dijelila ih je samo ulica. On sam nije zvao policiju jer mu telefon nije bio u funkciji. Lica u bijeloj i žutoj majici mu nijesu bila okrenuta licem, dok mu je momak kome su zadavali udarce bio okrenut licem, ali ga nije jasno vidio jer je bio obliven krvlju. Pojasnio je i da oštećeni nije čitavo vrijeme bio u svjesnom stanju, da nije pružao otpor već je samo padao sa žardinjere na koju se vraćao, te da su ga oba momka udarala dok je sjedio na njoj, ali da nije baš vidio udarce dok je ovaj padao na podlogu. Krupniji momak je bio u bijeloj majici, a viši i mršaviji je bio u žutoj majici. Nakon što je pogledao u J. A. izjavio je da nije primijetio da je on </span><span class="span1">udarao oštećenog, te da ga nije uopšte primijetio iz razloga što se nakon dolaska policije na lice mjesta stvorila gužva. Istakao je da je sa pažnjom posmatrao događaj, te da ne ostavlja mogućnost da mu je neki detalj mogao promaći.            </span>
</p>
<p>&nbsp;</p>
<p>
<span class="span1">Saslušan na glavnom pretresu, svjedok Š. Ž.je posvjedočio kako je kritične večeri oko 21,30h izašao iz svog stana (pojašnjavajući da živi u ulici K. N., pored kazina „V.“, u blizini marketa „M.“), kako bi pošao u kladionicu „M.“, koja radi do 23,00h, a koja se nalazi pored trgovinskog objekta „V.“, da nešto uplati i odigra. Iako je bio četvrtak, imalo je šta da se odigra u kladionici, konkretno je htio da igra brazilsku ligu. Čim je izašao iz zgrade i uputio se prema „M.“-u vidio je paralelno od „M.“-a, preko puta, kako na jednoj od betonskih klupa sjedi momak, kojeg on zna samo iz viđenja, a čini mu se da se preziva E. ili slično. Naspram njega, vidio je kako stoji momak obučen u bijelu majicu i u tom trenutku ga više puta, ne zna tačno koliko, stisnutim pesnicama udara u glavu, a misli i u predjelu tijela. Dok je ovo posmatrao, E. mu je bio okrenut licem a momak u bijeloj majici mu je bio okrenut leđima. Momak je bio srednjeg rasta, krupnije građe i kratke kose. Tada je iz pravca brze hrane „P.” E. i momku u bijeloj majici prišao jedan momak obučen u žutu majicu. Momak u žutoj majici je takođe bio kratko podšišan, ali viši i mršaviji od momka u bijeloj majici. Pošto je E. od ove serije udaraca pesnicama od strane momka u bijeloj majici pao sa betonske klupe, ovaj momak u žutoj majici, zajedno sa momkom u bijeloj majici, ga je pridigao i sjeo ga na betonsku klupu. Koliko se sjeća, momak u žutoj majici je zadao dva udarca pesnicom E. u glavu, a odmah zatim momak u bijeloj majici mu je uputio više udaraca pesnicama u glavu, pri čemu je naglasio da ga je momak u bijeloj majici žestoko udarao, a da se ne može izjasniti u pogledu broja udaraca. Nakon serije ovih udaraca, E. je klonuo glavom kao da je u tom trenutku ostao bez svijesti, pa se momak u žutoj majici uputio ka „P.“-u, da bi se nakon nekoliko trenutaka vratio noseći vodu (ne zna da li u čaši ili maloj flaši). Za to vrijeme je momak u bijeloj majici stojao pored E., i za tih par trenutaka koliko je trebalo momku u žutoj majici da pođe do „P.“-a, momak u bijeloj majici nije zadavao više udaraca E.. Nakon što su ga polili vodom, momak u bijeloj majici je zadao jedan jak udarac pesnicom E. u glavu, a onda ga uhvatio objema rukama za glavu i sa pozicije naspram njega sigurno pet do šest puta ga udario glavom o glavu. Momak u žutoj majici prišao je onda E. sa njegove zadnje strane i udario ga jednom ili dva puta negdje po zadnjem dijelu tijela. Tada je iz pravca A. s. došlo vozilo policije sa rotacijom i parkiralo se na platou iza crvenog „G.“-a. U trenutku nailaska policijske patrole, momak u žutoj majici je bio u blizini brze hrane „P.“, a momak u bijeloj majici je stajao ispred E. i prekinut je od strane policajaca u daljem zadavanju udaraca E.. Kompletan događaj posmatrao je između 10 i 15 minuta, tačno sa pozicije ispred „M.“-a, odnosno sa platoa te prodavnice. Za to vrijeme nije vidio da iko osim ova dva momka u žutoj i bijeloj majici učestvuje u zadavanju udaraca E.. Kada je počeo da posmatra događaj, u blizini je primijetio crveni „G...“ u kojem su se nalazila dva ili tri lica na zadnjem sjedištu, ali koja nijesu izlazila iz „G.“-a, niti učestvovala u udaranju E.. Oni su izašli iz vozila tek kada je došla patrola policije. Patrola je momka u bijeloj majici ubacila u službeno vozilo i odvezla, dok je jedan drugi momak koji je izašao iz „G.“-a, sjeo za upravljač tog vozila, napravio polukružno okretanje i otišao u pravcu Z.. Sa njim je, vozilom „G.“, otišao i momak u žutoj majici. Nakon dolaska policijske patrole, stigla je i Hitna pomoć, pa je E., obzirom da je čitav bio obliven krvlju, stavljen na njihov krevet i odvezen u bolnicu. Pojasnio je da je događaj posmatrao sa razdaljine osam – deset metara, s obzirom da ulica ima četiri trake. Mjesto gdje M. P. (koga poznaje i sa kojim se druži) prodaje DVD je vrlo blizu mjesta sa kojeg je gledao događaj. On je došao kasnije, M. je prije njega bio na tom mjestu. Policiju nije zvao jer mu je bio istrošen račun na telefonu. Na glavnom pretresu je prepoznao P. M. kao lice koje je kritičnom prilikom bilo u bijeloj majici, P. Z. kao lice koje je tom prilikom bilo u žutoj majici, a nakon što je pogledao J.A. izjavio je da prvi put vidi to lice.</span>
</p>
<p>&nbsp;</p>
<p>
<span class="span1">Saslušan na glavnom pretresu, svjedok M. D. je posvjedočio da je kritične večeri sa svojim kolegom L. bio u trećoj smjeni koja traje od 19,00h uveče do 07,00h sljedećeg jutra. Negdje poslije 21,00h, dežurna služba ih je radio vezom obavijestila da je na T. B.-bega O. kod S. – kule došlo do remećenja javnog reda i mira, i to tučom više lica. U tim trenucima su se nalazili u reonu A. s., pa su se po dobijenom obavještenju službenim vozilom uputili ulicom O. revolucije do mjesta događaja. Kada su stigli do mjesta gdje se pomenuta ulica ukršta sa ulicom K. N., na 20-ak metara, </span><span class="span1">malo više udesno u pravcu grada, vidio je kako na betonskoj klupi sjedi jedno lice, dok druga muška osoba, koja je tada stajala malo sa strane u odnosu na njega, lijevu ruku drži naslonjenu na njegovo rame, a desnom mu zadaje dva do tri udarca stisnutom pesnicom u predjelu stomaka ili pleksusa. Osoba koja je primala udarce nije pružala bilo kakav otpor, izgledalo je kao da se radi o džaku. On i kolega su odmah u neposrednoj blizini parkirali službeno vozilo. Pojasnio je da je u blizini muške osobe koja je zadala opisane udarce momku koji je sjedio na betonskoj klupi, vidio da stoji još jedna muška osoba, koja u tom trenutku nije napadala momka koji je sjedio. U pogledu opisa dva lica koja su stajala, momak koji je udarao momka na klupi je nešto niži i krupniji, jače fizičke građe, a momak koji je stajao pored njega je viši i mršaviji. Nije zapamtio detalje njihove garderobe, ali je moguće da su nosili radne kombinezone. Identitet ova dva lica koja su stajala su utvrdili preko njihovih ličnih karata, dok su momka koji je sjedio na betonskoj klupi i prethodno primio nekoliko udaraca prepoznali kao izvjesnog E., jer su ga ranije srijetali i znali su o kome se radi. Kada su se parkirali pored njih, on je otišao u pravcu krupnijeg momka koji je zadavao udarce E., odnosno zajedno sa kolegom L. ga pomjerio od E., pa su ga sjeli na klupu pored. Primijetio je da E. krvari, više sa lijeve strane glave, pa je njegov kolega L.radio vezom pozvao Hitnu pomoć preko dežurne službe. Tada je započeo neformalni razgovor sa krupnijim momkom, tražeći od njega da mu objasni o čemu se radi, ali je momak bio vidno agresivan i počeo je da pominje kako mu E.duguje nekih deset eura, što mu je pomagao oko moleraja, i da mu je pokrao alat. Nadalje, ovaj momak mu je rekao da ga je E. zvao na telefon, odnosno da su se čuli, i da mu je kazao da dođe do S. – k. da mu da novac. Utvrdio je da se ovaj momak zove P. M., jer mu je isti dao ličnu kartu, a njegove podatke je zapisao u službenu zabilješku. Kolega L. mu je pomogao da identifikuju ovog drugog, višeg i mršavijeg momka, pa su utvrdili da se on zove P. Z. i da je brat P. M.. Do dolaska Hitne pomoći, od trenutka kada je njegov kolega L. pozvao Hitnu, prošlo je nekih 5 – 10 minuta. Za to vrijeme su razgovarali sa osobom čiji je identitet utvrđen kao P. M., a on ni u jednom trenutku nije pominjao nikakav nož. Pošto je bio konstantno agresivan, ubacili su ga u njihovo službeno vozilo, a on mu je stavio i sredstva za vezivanje. Pojasnio je da je neposredno pored mjesta gdje su zatekli opisani događaj vidio parkiranog „G.“-a, dvojku ili trojku, a u njemu dva muška lica koja za vrijeme dok su L. i on bili prisutni nijesu izlazili iz vozila. Čini mu se da je jedan sjedio naprijed sa desne strane, na mjestu suvozača, a drugi pozadi iza vozača, mada nije potpuno siguran u pogledu njihovih pozicija. Vozilo „G.“ je bilo parkirano metar – dva od mjesta na kojem su zatekli na klupi E. i dva momka kako stoje. Kada su došla kola Hitne pomoći E. je prebačen u ista, uz njihovu asistenciju, pa je njegov kolega L. pošao sa radnikom Hitne pomoći, a on je sa P. M. službenim vozilom pošao za vozilom Hitne pomoći u pravcu Urgentnog bloka. Na pola puta vožnje prema Urgentnom, P. M. je počeo da priča da ga je E. napao nožem i da je nož odložen u žardinjere. Objasnio mu je da će zajedno sa kolegom, a u njegovom prisustvu, provjeriti te navode, ali da prvo moraju pružiti asistenciju u Urgentnom bloku. Kada su obavili taj dio asistencije za transport E., njegov kolega L. je ušao u njihovo službeno vozilo i zajedno sa P. su se vratili na lice mjesta, kako bi im on pokazao gdje je nož bačen. Dok su se približavali licu mjesta, P. je uz agresivno ponašanje počeo da ističe kako sad nema šta da se traži nož jer ga je vjerovatno neko uzeo. On i kolega su zaustavili vozilo pored mjesta gdje su zatekli E. i pogledali taj uži dio gdje je P. objašnjavao da je odložen nož, gdje nijesu pronašli nikakav nož. P. je isticao da je nož sklonjen u žardinjere, ali na samom licu mjesta ne postoji žardinjera već samo betonska klupa. Pojasnio je da kod ovakvog stanja i izgleda lica mjesta, on i njegov kolega L. bi primijetili nož kada su stigli, pa je istakao da noža nije bilo, kao ni žardinjere. Poslije ovoga, odveli su ga u Centar bezbjednosti i predali ga kolegama, sačinili službenu zabilješku, i to konkretno njegov kolega L.. Nakon 45 minuta ponovo su došli na lice mjesta, kojom prilikom su pregledali širi reon, pa je primijetio krv na jednom mjestu, a od interesantnih stvari, kao što je nož ili drugo opasno sredstvo, nijesu pronašli ništa. Na glavnom pretresu je prepoznao P. M. kao lice u bijeloj majici koje je stajalo iznad oštećenog sa jednom rukom na njegovom lijevom ramenu, a drugom ga udaralo stisnutom pesnicom u predjelu stomaka dva do tri puta. Čini mu se da je prilikom privođenja glava P. M. bila krvava, ali je po njemu to bila krv od oštećenog. Dodao je da je sa E. najviše kontaktirao njegov kolega L., te da mu je prenio neka saznanja da je E. tvrdio da njega niko nije udarao.</span>
</p>
<p>&nbsp;</p>
<p>
<span class="span1">Saslušan na glavnom pretresu, svjedok L. D. je posvjedočio da je kritične večeri bio na poslu sa kolegom M. D., i da pokrivaju patrolni reon kojem pripada i područje kod S. – k., te da su se nalazili u reonu A. s. kada ih je dežurna služba negdje oko 22,00 sata obavijestila da je u toku tuča kod S. – k.. Službenim vozilom su se uputili na lice mjesta, a kretali su se ulicom O. r., pa su stigli u roku od 3 – 4 minuta. Njegov kolega M. je bio na mjestu vozača, a on pored njega, pa kada su se približili raskrsnici O. r. sa ulicom K. N., na nekih 30 metara, malo udesno u blizini brze hrane „P.“, iz vozila je uočio kako na betonskoj klupi sjedi jedna muška osoba, a izviše nje stoje dva muška lica. Prilaskom mjestu događaja, vidio je da jedan od ova dva muškarca koji su stajali izviše osobe na betonskoj klupi, toj osobi naslanja jednu ruku na rame (lijevu ruku na desno rame), a drugom je tri puta izuzetno jako udara stisnutom pesnicom u predjelu pleksusa. Tog momka, koji je u trenutku njegovog i koleginog nailaska zadao tri udarca, opisao je kao momka nižeg rasta, oko 1,75m, ali krupnijeg i nabijenijeg. Pored njega, sa desne strane, stajao je drugi momak koji je bio viši i mršaviji od njega, ali on u vrijeme kada su on i njegov kolega počeli da posmatraju događaj nije udarao momka na klupi. Približili su se službenim vozilom, parkirali odmah do njih, izašli i povikali: „Prekidaj tuču, policija!“. Krupniji momak koji je udarao momka na klupi se na njihove riječi okrenuo u njihovom pravcu i prestao sa udarcima. Lice koje je sjedjelo na klupi nije pružalo nikakav otpor, a prepoznao je to lice kao K. E., jer on često boravi na reonu koji pokrivaju on i njegov kolega. On i njegov kolega su makli krupnijeg momka od K. i sjeli ga na susjednu betonsku klupu, dok je ovaj viši ostao da stoji na približno istoj poziciji gdje su ga i zatekli. Nakon toga, njegov kolega M. je identifikovao krupnijeg momka preko lične karte i njegove podatke konstatovao u zabilješci, a čini mu se da je isto učinio i za visokog, mršavog momka. Tom prilikom on se više fokusirao na K., jer je vidio da je dosta povrijeđen, iz desnog uha mu je išla krv i djelovao je kao da se gubi. Upitao ga je za bliže podatke, na šta mu je K. nekako i odgovorio, ali uz teškoće, objašnjavajući kako se zove i preziva, ali kada ga je upitao za okolnosti događaja samo je rekao nešto u smislu „Šta me ovo snađe“, i nastavio da se gubi, da bi u jednom trenutku rekao da ga je neko udarao. Radio vezom je obavijestio dežurnu službu i objasnio o čemu se radi, te da pozovu Hitnu pomoć i upute vozilo, a koja pomoć je stigla poslije 7 – 10 minuta. Za to vrijeme, do dolaska Hitne pomoći, on i kolega su pokušali da utvrde šta je razlog svega, a momak krupnije građe je objašnjavao kako je njega K. zvao da se tuku, a pominjao je i kako mu K. duguje nekih deset eura, te da sumnja da mu je pokrao neki alat. Napomenuo je da su odmah pored lica mjesta, neposredno uz ivičnjak zatekli parkiranog „G.“-a, crvene boje, a u njemu je vidio dva ili tri lica, koja su sjedjela pozadi i za sve to vrijeme nijesu izlazili iz „G.“-a. Kasnije su saznali da su svi zajedno došli pomenutim „G.“-om na lice mjesta. Pošto su došla kola Hitne pomoći, bila je potrebna njihova asistencija, pa se on sa medicinskim osobljem uputio prema Urgentnom bloku. U trenutku kada je pomagao osoblju da unesu K. u vozilo, njegov kolega M. je krupnijem momku nižeg rasta stavio sredstva za vezivanje na ruke i ubacio ga u službeno vozilo na zadnje sjedište. On je krenuo sa kolima Hitne pomoći, a njegov kolega M. ih je pratio službenim vozilom. Ispred Urgentnog bloka je pomogao osoblju da se K. povede na preglede, a onda se pridružio svom kolegi u službenom vozilu, koji ga je čekao ispred. Tada mu je njegov kolega rekao da mu je ovaj momak, za kog su utvrdili da se zove P. M., na pola puta prema Urgentnom bloku počeo da priča kako je K. kod sebe imao nož i da mu je on taj nož oduzeo. Dodao je da za desetak minuta koliko su on i njegov kolega prisustvovali licu mjesta kritičnom prilikom, niko od aktera nije pominjao nikakav nož. Kada mu je kolega M. prenio kako je P. M. pominjao nož u kolima, dogovorili su se da odmah pođu na lice mjesta i pogledaju, što su predočili i P.. Dok su išli prema trgu gdje se sve odigralo, P. je počeo da govori nešto u smislu „Đe sad da idemo, nema toga noža, uzeli su ga njegovi“, što je ponavljao i prije nego što su stigli na lice mjesta, i u povratku. On i njegov kolega su izašli iz vozila, pitali P. da im pojasni tačno gdje misli da je nož, a on je odgovorio: „U žardinjeri. Tu negdje“, međutim, on i njegov kolega M. su nesporno utvrdili da nikakve žardinjere ne postoje na mjestu gdje se događaj desio, a temeljno su pregledali betonsku podlogu i lice mjesta, te tražili nož nekih 7 – 10 minuta, ali nijesu pronašli nikakav nož. Poslije toga, P. su odveli u Centar bezbjednosti. Nakon pola sata ponovo su došli na lice mjesta, kojom prilikom su našli tragove krvi i zadržali se dok se nije završio uviđaj. Dodao je da se P. M. konstantno ponašao nekorektno prema njima, a primijetio je da je bio u vidno alkoholisanom stanju. Pojasnio je da za vrijeme u kojem su prisustvovali događaju, niko osim momka punije građe, nižeg rasta, a kojeg su identifikovali kao P. M., nije udarao K.. Ne zna da li je </span><span class="span1">drugi, viši, momak na odjeći ili rukama imao tragove krvi, ili pak nešto drugo što bi ukazivalo da je prethodno imao fizički kontakt sa K., ali misli da je nosio žutu majicu. Na glavnom pretresu prepoznao je P.M. kao lice koje su priveli, odnosno lice koje je stajalo iznad K. i zadavalo mu udarce u predjelu pleksusa, a P.Z. kao lice koje je stajalo sa strane.</span>
</p>
<p>&nbsp;</p>
<p>
<span class="span1">Iz iskaza svjedoka J. A., datog u prethodnom postupku pred Osnovnim državnim tužilaštvom iz Podgorice od 13.09.2013. godine, proizilazi da je isti upoznao K. E. prije dva – tri mjeseca  u jednom lokalu kod S. – k. i to kroz posao, jer se obojica bave molerajem i postavljanjem fasada. Kritičnog dana, negdje oko 17,00 časova sastao se sa K. kod S. – k., nakon čega su pošli u jedan lokal, koji se nalazi u zgradi „D.“-a. Na tom mjestu su se zadržali nekih dva, dva i po sata, kojom prilikom su popili po 4 – 5 velikih piva. Dok su boravili u tom prvom lokalu, telefonskim putem ga je pozvao P. M., kojeg takođe zna sa posla kao i K.. P. ga je upitao za nekih deset eura, odnosno ko mu duguje deset eura, misleći na njega ili K., te mu je on tada objasnio kako mu on ništa ne duguje i da sa njim nema ništa oko tog novca. Nakon toga su on i K. E., a negdje oko 19,30 sati, prešli u drugi lokal koji se nalazi na trgu kod S.– k.. Čitavo vrijeme tog popodneva i večeri on i K. su bili sami, a kada su došli u drugu kafanu on je nastavio da pije veliko pivo, a K. je počeo da pije lozovu rakiju. Ne spori da su te večeri obojica više popili i da su bili pod dejstvom alkohola. Nakon nekih sat, sat i po, a dok su i dalje bili u lokalu, K. je zazvonio telefon, pa je on u tom trenutku ustao od stola razgovarajući preko telefona i izašao van lokala. Nije pitao K. ko ga zove, niti mu je on govorio o tome, samo je ustao i izašao van sa telefonom. On je ostao u kafani i nije izlazio, da bi se poslije pet do deset minuta na vratima pojavio P. M., obraćajući mu se u smislu da mu se vrati deset eura, kojom prilikom mu je on ponovio da mu ništa nije dužan i da ga ne interesuje ako ovaj ima neki problem. Dok mu je ovo govorio, P. je bio dosta normalnog ponašanja, odnosno nije se ponašao bahato, a nakon desetak minuta priče sa njim u lokalu P. je izašao. K. E., od kada je sa telefonom izašao iz kafane, više se nije vraćao u lokal. Po odlasku P. M. iz kafane, poslije nekoliko minuta on je primijetio gužvu, pa je izašao i primijetio na oko 20 metara od kafane kako K. E. sjedi na nekoj klupi ili žardinjeri, a kako mu sa strane stoji P. M., pored kojeg se nalazio jedan viši, njemu nepoznat, momak i dva policajca. Prišao je tamo i vidio da je K. krvav i da sjedi na žardinjeri. Što se tiče opisa ovog drugog momka, pojasnio je da je otprilike njegove visine ili malo niži, a on je visok 1,92m, dok je P. M. niži od njega 10-ak cm i krupnije građe. Ne može se sjetiti u šta je bio obučen taj viši momak koji je stajao pored P. M.. Pojasnio je da je, dok je sjedio sa K. u drugoj kafani, pokušao da nazove P. M., da bi mu još jednom objasnio kako mu ništa ne duguje, ali mu je telefon bio ugašen. Nakon toga je i K. E. pokušao da ga nazove, ali je i dalje P. telefon bio isključen. Dodao je i da osim K., P. M., nepoznatog momka pored P. i dva policajca, kada je prišao žardinjeri na kojoj je zatekao K. kako sjedi krvav, nije vidio više ni jedno lice u neposrednom okruženju te žardinjere, a u široj okolini je bilo dosta ljudi.  </span>
</p>
<p>&nbsp;</p>
<p>
<span class="span1">Iz službene zabilješke Uprave policije CB Podgorica, stanice kriminalističke policije za krim. tehniku, Ku.br.685/2013 od 29.08.2013. godine, proizilazi da je ista sačinjena pomenutog datuma u prostorijama CB Podgorica u vezi izlaska na lice mjesta, povodom obavještenja da su u Ul. T.B.-b. O. nanijete povrede licu K.E., od oca A., rođen ....19... godine u N., nastanjen u P. – K. bb, te da je isti transportovan u UB KC CG gdje su mu konstatovane teške tjelesne povrede. Lice mjesta je do dolaska ekipe za vršenje uviđaja obezbijeđeno od strane patrole policije “M-..”. Na lice mjesta izašla je ekipa za uviđaje u sastavu S. J. i L. D.. Lice mjesta je trotoar na T. B.-b. O., uz Ul. K. N. preko puta marketa „M.“. Na trotoaru, na udaljenosti od oko 2 metra od kolovoza, zatečeni su tragovi crvene boje nalik na krv u obliku lokvice nepravilnog oblika promjera oko 10cm, kao i nekoliko kapljičastih tragova istog izgleda koji su obilježeni markerom br.1. Lice mjesta je od strane krim tehničara fotografisano o čemu je sačinjen fotoelaborat, koji je sastavni dio zabilješke, a takođe je izuzet bris iz zatečenog traga. Zabilješku je sačinio OPS S.J.. </span>
</p>
<p>&nbsp;</p>
<p>
<span class="span1">Iz fotodokumentacije Uprave policije CB Podgorica, br.64-28-244-811/1479 od 29/30.08.2013. godine, proizilazi da je predmet iste lice mjesta tuče u kojoj je lice K. E. zadobio TTP, u Ul. T.B. – b. O. (ispred S. – k.) u P., dana 29.08.2013. godine. Na slici 1 se vidi izgled lica mjesta sa tragom crvene boje nalik na krv, dok se na slici 2 vidi bliži izgled. Na slici 3 se vidi trag crvene boje nalik na </span><span class="span1">krv označen marker strelicom, dok se na slici 4 vidi bliži izgled. Na slici 5 se vidi trag crvene boje označen markerom br.1, dok se na slici 6 vidi bliži izgled. Na slici 7 se vidi lice mjesta fotografisano iz drugog pravca, dok se na slici 8 vidi bliži izgled.</span>
</p>
<p>&nbsp;</p>
<p>
<span class="span1">Iz potvrde Uprave policije CB Podgorica o privremeno oduzetim predmetima od P.M.od 30.08.2013. godine, proizilazi da je ovlašćeni policijski službenik Uprave policije CB P., na osnovu čl.85 st.9 Zakonika o krivičnom postupku, od lica P. M. iz P., Ul.M. br..., JMBG 0..., dana 30.08.2013. godine privremeno oduzeo sljedeće predmete: šorts plavo bijele boje, marke „N.E.W.“, sa aplikacijom u vidu slova na zadnjoj strani šortsa „R.“ i majicu bijele boje, sa aplikacijom u vidu slova na prednjoj strani „B. T.“ „boje – lakovi – alati“, kao i aplikacijom na zadnjoj strani „www.b..r.“ i „b.m. z. s.“. Potvrda je potpisana od strane ovlašćenog policijskog službenika P.Z. i od strane P.M..</span>
</p>
<p>&nbsp;</p>
<p>
<span class="span1">Iz CT nalaza Kliničkog centra Crne Gore, Centra za radiološku dijagnostiku, na ime K. E., broj 34122 od 29.08.2013. godine, proizilazi da se isti odnosi na K. E., koji je pregledan navedenog datuma. U CT pregledu endokranijuma stoji da je lijevo temporalno hemoragijsko – kontuziono žarište promjera 25 mm. Lijevo parijetalno znaci subarahnojidalne hemoragije. Linearna fraktura desne temporalne kosti sa ekstenzijom na bazu lobanje uz traumatski sadržaj u mastidnim ćelijama. U istom nivou znaci pneumocefalusa. Komorni sistem uredan. CT nalaz je sačinjen i potpisan od strane radiologa dr I.S..</span>
</p>
<p>&nbsp;</p>
<p>
<span class="span1">Iz CT nalaza Kliničkog centra Crne Gore, Centra za radiološku dijagnostiku, na ime K. E., broj 34150 od 30.08.2013. godine, proizilazi da se isti odnosi na K. E. koji je pregledan navedenog datuma. U nalazu radiologa stoji da je izvršena kontrola, CT pregledom endokranijuma. U zaključku stoji da CT pregled pokazuje stanje nakon linearne frakture desno temporalno i znake traumatskog pneumocefalusa u istom nivou sa laminarnim subduralnim hematomom na dužini od oko 30mm. Perzistira hemoragično kontuziono žarište lijevo temporalno, kao i diskretna posttraumatska SAH istostrano parijetalno i laminarni subduralni hematom lijevo frontalno. Hemoragični sadržaj u sfenoidalnom sinusu desno. Mediosagitalne strukture neizmijenjene. CT nalaz je sačinjen i potpisan od strane radiologa dr V.R..</span>
</p>
<p>&nbsp;</p>
<p>
<span class="span1">Iz CT nalaza Kliničkog centra Crne Gore, Centra za radiološku dijagnostiku, na ime K. E., broj 34250, proizilazi da se isti odnosi na K. E. kojem je na pregledu konstatovan lijevi temporalni intracerebralni hematom promjera 30 mm uz okolni edem. Lijevo frontalno hematom u resorpciji. Komorni sistem pravilnog položaja i oblika. CT nalaz je sačinjen i potpisan od strane radiologa dr Č. R..</span>
</p>
<p>&nbsp;</p>
<p>
<span class="span1">Iz nalaza i mišljenja sudskog vještaka medicinske struke, specijaliste sudske medicine dr R. N. od 15.10.2013. godine, proizilazi da je pomenuti sudski vještak izvršio sudskomedicinsko vještačenje nakon proučenih spisa predmeta, i to podataka o događaju (izjava P. Z., J. A., P. M., Š. Ž., K. E. i P. M., datih u prethodnom postupku), te medicinske dokumentacije. Iz otpusne liste Klinike za neurohirurgiju KCCG, mat.br.18863/2013/566, vidi se da je K. E. liječen u toj ustanovi od 29.08.2013. godine do 13.09.2013. godine: „...Contusio cerebri. Haemorrhagio subarachnoidalis traumatica. Fractura baseos cranii. Fractura crani reg.temporalis lat.dex. Otorrhagio lat.dex. Hypoacusis mixta lat.dex. et senzoneuralis lat.sin. VLC reg.supraorbitalis lat.sin. VLC reg.parietalis lat.dex. Hamathoma periorbitalis lat.sin. Suffusio conjunctivae bulbi lat.sin... Ne rekonstruiše okolnosti povređivanja. Nije povraćao... Na prijemu svjestan, komunikativan, konfuzan, afebrilan... Lokalno: razderina iznad lijeve obrve 4 cm. Otok čeono lijevo. Periorbitalni hematom lijevo... Rana tjemeno pozadi desno, 2 cm... Otoragija desno... CT endokranijuma: znaci kontuzije mozga sljepoočno lijevo i traumatske SAH. Prelom baze lobanje i sljepoočne kosti desno. Manji pneumocephalus sljepoočno desno... potpuna resorpcija kontuzionih žarišta... Rađena audiometrija i pregledan od strane ORL na odjeljenju... Phenobarbiton...“ Iz izvještaja ljekara specijaliste ORL KCCG, br.protokola 9057, od 24.09.2013. godine: „...Kontrola: otoskoipski</span><span class="span1"> </span><span class="span1">nalaz uredan. Bubne opne intaktne, bez vidljivih lezija. Ostali ORL nalaz uredan. Audiogram pokazuje obostranu perceptivnu redukciju sluha, desno u nivou od 30 – 65 dB, a lijevo u višim frekvencama sa </span><span class="span1">skotomom na 3 kHz, do nivoa od oko 65 dB... Hypacusis senzorineuralis bil...“ Iz zdravstvenog kartona Doma zdravlja u Podgorici, br.kartona Lj.Đ. 1221: „...2008. godina – TBC A15... 16.09.2013. godine – Cephalgiae aliae... 03.10.2013. godine – Epilepsija...“. Iz istorije bolesti Klinike za neurohirurgiju KCCG, mat.br.18863/2013/566: CT nalaz, ID broj 34122, od 29.08.2013. godine: „...Lijevo temporalno hemoragijsko kontuzino žarište promjera 25mm. Lijevo parijetalno znaci subarahnoidalne hemoragije. Linearna fraktura desne temporalne kosti sa ekstenzijom na bazu lobanje uz traumatski sadržaj u mastoidnim ćelijama. U istom nivou znaci pneumocefalusa. Komorni sistem uredan...“ CT nalaz, ID broj 34150, od 30.08.2013. godine: „...stanje nakon linearne frakture desno temporalno... laminarni subduralni hematom na dužini od oko 30mm... perzistira hemoragično kontuziono žarište lijevo temporalno, kao i diskretna posttraumatska SAH istostrano parijetalno i laminarni subduralni hematomlijevo frontalno. Hemoragični sadržaj u sfenoidalnom sinusu desno...“ CT nalaz, ID broj 34250: „...Lijevo temporalno, intracerebralni hematom promjera 30mm uz okolni edem. Lijeve frontalno hematom u resorpciji...“ Na osnovu navedenog nalaza vještak je mišljenja da je dana 29.08.2013. godine u P., došlo do fizičkog konflikta, kojom prilikom je povrijeđen K.E.. Usljed zadobijenih povreda on je pregledan od strane ljekara Kliničkog centra Crne Gore u P., gdje je i zadržan na liječenju. Tokom bolničkog liječenja dijagnostikovane su sljedeće povrede, a naknadnim specijalističkim kontrolnim pregledima i njihove posljedice: A) razderina u desnoj polovini tjemenog predjela („pozadi“), praćena prelomom desne sljepoočne kosti, nagnječenjem kore velikog mozga lijevog sljepoočnog i čeonog režnja (conte-coup), prisustvom vazduha u lobanjskoj duplji, krvarenjem ispod tvrde moždane opne, te krvarenjem iz desne ušne školjke i posljedičnim obostranim oštećenjem sluha. Navedena povreda posljedica je dejstva tupine mehaničke sile, odnosno mogla je nastati usljed jednokratnog direktnog dejstva tupine aktivno zamahnutog mehaničkog oruđa – udarca, moguće i pesnicom ili nogom ili za to nekim drugim pogodnim oruđem, ali i usljed pada i udara o tvrdu podlogu. U vrijeme nanošenja, zadobijena povreda se kvalifikuje kao kvalifikovana (osobito) teška tjelesna povreda, odnosno teška tjelesna povreda koja je dovela do trajnog oštećenja funkcije važnog organa (čula sluha) u znatnoj mjeri. B) Razderina i otok u lijevoj polovini čeonog predjela. Navedena povreda posljedica je dejstva tupine mehaničke sile, odnosno nastala je usljed najmanje jednokratnog direktnog dejstva tupine aktivno zamahnutog mehaničkog oruđa – udarca, moguće i pesnicom ili glavom/čelom. U vrijeme nanošenja, zadobijena povreda se kvalifikuje kao laka tjelesna povreda. C) Krvni podliv kapaka lijevog oka. Navedena povreda posljedica je dejstva tupine mehaničke sile, odnosno nastala je usljed jednokratnog direktnog dejstva tupine aktivno zamahnutog mehaničkog oruđa – udarca, moguće i pesnicom. U vrijeme nanošenja, zadobijena povreda se kvalifikuje kao laka tjelesna povreda. D) Zbirno posmatrano, sve zadobijene povrede zbirno se kvalifikuju kao kvalifikovana (osobito) teška tjelesna povreda.</span>
</p>
<p>&nbsp;</p>
<p>
<span class="span1">Saslušan na glavnom pretresu, sudski vještak medicinske struke dr R. N. je ostao pri pisanom nalazu od 15.10.2013. godine, te pojasnio da je audiogram objektivna dijagnostička metoda u ocjeni oštećenja sluha i isti je u konkretnom slučaju pokazao obostranu redukciju sluha koju je vještak doveo u vezu sa predmetnim povređivanjem, s obzirom da u zdravstvenom kartonu Doma zdravlja u P., koji je pokazatelj prethodnog zdravstvenog stanja pacijenta nije bilo oboljenja niti povreda koje se mogu dovesti u vezu sa oštećenjem sluha. On se izjasnio da nije kvalifikovan da odgovori na pitanje po kom principu radi audiometar, tj. uređaj koji sačinjava audiogram. U bitnom je istakao da se oštećenje sluha dijeli po lokalizaciji uzroka koje je to oštećenje proizvelo, i to na: a) konduktivno – koje je vezano za oštećenje ušne školjke ili spoljašnjeg ušnog hodnika i najčešće je posljedica prisustva „cerumena“ u spoljašnjem slušnom hodniku; b) perceptivno – koje je u vezi sa oštećenjem srednjeg ili unutrašnjeg uha ili pak nervnih vlakana osmog moždanog živca ili centra za sluh u velikom mozgu. Dakle, konstatacija da se radi o perceptivnoj redukciji sluha sa medicinskog aspekta lokalizuje oštećenje čula sluha a ne govori da li se radi o subjektivnoj kategoriji ispitanika. Ovakvo oštećenje sluha je moglo nastati i ranije tokom života, usljed različitih oboljenja ili povreda, te je upravo iz tog razloga i izvršen uvid u zdravstveni karton Doma zdravlja u P., kako bi se provjerila ta mogućnost. U zdravstvenom kartonu nema nijedan pokazatelj o prethodnim oboljenjima ili oštećenjima čula sluha. Imajući u vidu kompletnu medicinsku dokumentaciju na ime oštećenog, posebno imajući u vidu vrstu tjelesnih povreda i vremensku povezanost događaja </span><span class="span1">inicijalnog liječenja u Kliničkom centru, kontrolnog ljekarskog pregleda i zdravstvenog kartona Doma zdravlja u Podgorici, sa sudsko – medicinske strane postoji nedvosmislena uzročno posljedična veza između predmetnog povređivanja i nastupjelog trajnog oštećenja funkcije čula sluha u znatnoj mjeri, što je i konstatovano u tački Ia mišljenja od 15.10.2013. godine. Kada se radi o perceptivnom oštećenju sluha stanje je trajno, što znači da bi i svako sljedeće vršenje audiograma pokazalo isti ili približno sličan nalaz, a koje razlike u nalazu ne bi mogle da utiču u znatnoj mjeri na kvalitet sluha, te bi samim tim kvalifikacija povrede ostala ista. Da je kojim slučajem ovo oštećenje sluha bilo posljedica prisutnog krvnog ugruška u spoljašnjem slušnom hodniku, onda bi se radilo o konduktivnom a ne perceptivnom oštećenju sluha, te je ova mogućnost isključena. S obzirom na vrstu povreda unutar lobanjskog sadržaja (kontuzije mozga), u kom slučaju je i nervno tkivo trajno oštećeno, mogućnost da je ovo perceptivno oštećenje prolaznog karaktera takođe se isključuje. Dakle, oštećenje sluha je trajno i u znatnoj mjeri. U tački Ia osnovnog nalaza navedeno je da je zadobijena povreda, osim mehanizmom udarca, mogla nastati i usljed pada. Teoretski, ne može se isključiti mogućnost epileptičkog napada ali nijedan drugi propratni simptom epileptičkog napada u konkretnom slučaju nije postojao, ni prema izjavi bilo kog od svjedoka, niti prema pokazateljima iz medicinske dokumentacije. U dostavljenoj medicinskoj dokumentaciji navedeno je obostrano oštećenje sluha, pri čemu je isto izraženije u desnoj strani, ali s obzirom da se radi o čulu, tada je trajno i znatno oštećenje samo sa jedne strane dovoljan uslov sa sudsko – medicinskog aspekta da se takva povreda kvalifikuje kao osobito teška tjelesna povreda. Oštećenje sluha je dominantno sa desne strane, ali postoji ispad i na lijevoj strani, prema medicinskoj dokumentaciji na 3kHz do nivoa od oko 65 decibela, što predstavlja manje oštećenje u odnosu na desnu stranu, ali se navedena oštećenja i kvalifikacija povrede odnose i na lijevo i na desno uho. Oštećenje je u znatnoj mjeri i dominantno, što proizilazi iz oštećenja sluha na desnom uhu, s obzirom da sluh na lijevom uhu nije znatno oštećen. Socijalni kontakt K.E. nije znatno ugrožen, ali osnovi sudsko – medicinskog kvalifikovanja povreda čulnih organa ne podrazumijevaju da kod parnih čulnih organa moraju biti oštećena oba, već je dovoljno znatno oštećenje sluha samo na jednoj strani, što predstavlja dovoljan kvalifikatorni element za kvalifikaciju ove povrede. Na desnom uhu oštećenje sluha je znatno, ali ne potpuno, što znači da određene frekvencije i jačine zvuka oštećeni može čuti.</span>
</p>
<p>&nbsp;</p>
<p>
<span class="span1">Saslušan na glavnom pretresu, sudski vještak medicinske struke dr G. Ž. je obavio intervju sa optuženim P. M., kojom prilikom je P. M. izjavio kako unazad više godina, tačnije od 2004. godine do danas, nema psihičkih smetnji ali da je opterećen sudskim procesom i porodičnim stresnim događajima, ali da od navedenog perioda ne posjećuje psihijatriju. Poslije vojnog roka liječen je na psihijatriji u Ć., ali u sudskim spisima nije priložena ta eventualna medicinska dokumentacija. U pogledu navika negira upotrebu narkotika. Daje podatke da povremeno konzumira alkohol prosječno na 14 dana, ali svoje ponašanje kada je pod uticajem alkohola objašnjava na način da je krajnje primjereno i korektno prema okolini, tj. nije sklon agresivnom ponašanju kada je pod uticajem alkohola. Opisuje da je kritičnog dana obavio razgovor sa jednom osobom da bi ugovorio posao, svratio sa društvom u kafanu, popio nekoliko pića i zatim pozvao telefonom ovdje oštećenog da se nađu i porazgovaraju, da bi nastavio vožnju automobilom do kritičnog mjesta – S.K., kada je oštećeni držeći u ruci neki predmet a krenuvši rukom prema njemu, jednom izgovorenom riječju ga opsovao na nacionalnoj osnovi, pa ga je on udario laktom u grudni koš usljed čega je oštećeni pao, a zatim su neke druge osobe polivale vodom oštećenog, sjeli istog, a on ga je pridržao rukom za bradu i rame, te pokušao da mu vrati ispale zube u vilicu, da bi ubrzo došla i policija. Vještak je mišljenja da je P. M. osoba prosječnih intelektualnih kapaciteta, ne boluje od trajne duševne bolesti niti druge teže duševne poremećenosti. Analizirajući podatke u sudskim spisima, kao i današnje kazivanje okrivljenog, okrivljeni se u vrijeme izvršenja predmetnog događaja nalazio u stanju akutne intoksikacije alkoholom srednjeg stepena, a pod pretpostavkom da su navodi okrivljenog tačni u smislu ispijanja alkohola. Okrivljeni do detalja opisuje predmetni događaj, što nesumnjivo govori da i usljed eventualne intoksikacije alkohola isti (alkohol) nije doveo do poremećaja svijesti u kvantitativnom i kvalitativnom smislu riječi i ne registruju se poremećaji pamćenja, tj. nema zaboravnosti – amnezije za predmetni događaj. Ukoliko sud ne prihvati kao istinitu činjenicu i okolnost da je oštećeni fizički sa predmetom u ruci krenuo prema okrivljenom i da </span><span class="span1">je oštećeni bez ikakvog povoda, a kako iznosi okrivljeni, vrijeđao okrivljenog, odnosno ako se te okolnosti prihvate kao realne, vještak cijeni da se okrivljeni u tom slučaju nalazio u stanju afekta razdraženosti i bijesa srednjeg intenziteta. U tim okolnostima, njegova sposobnost shvatanja značaja djela i sposobnost upravljanja postupcima su smanjene ali ne bitno. Nadalje, vještak je obavio intervju sa optuženim P. Z. kojom prilikom je P. Z. izjavio da boluje od slabosti desne strane tijela a uzrokovane BSŽ vakcinom. Završio je osnovnu školu, oženjen je, nikad nije posjećivao psihijatra, odnosno nije imao psihičkih problema. Analizom životnog puta dobijaju se podaci da se u toku adolescencije i odrastanja ponašao na krajnje primjeran i korektan način prema okolini. U pogledu navika negira upotrebu narkotika, jednom mjesečno sa društvom zna popiti izvjesno manju količinu alkohola, prosječno 2 – 3 piva, a ponašanje pod uticajem alkohola je prema navodima optuženog primjereno, tj. ne ispoljava agresiju prema okolini. Okolnosti predmetnog događaja opisuje na način da je kritičnog dana sjedio u autu sa svojim prijateljima, ali je prethodno u kafani popio 2 – 3 piva, da je njegov brat izašao ispred auta, došlo je do sukoba u kojem je njegov brat u više navrata udario oštećenog koji je izgubio svijest i zatim je pošao da donese vodu, posipao oštećenog i sa svojim bratom podigao oštećenog da sjede, te da je ubrzo došla policija. Vještak je mišljenja da je P. Z. osoba prosječnih intelektualnih kapaciteta, ne boluje od trajne duševne bolesti, niti druge teže duševne poremećenosti, ali napominje da ima slabost lijeve strane tijela uzrokovane upotrebom vakcine. Ukoliko se prihvati istinitost navoda optuženog P.Z. da je predmetnog dana popio navedenu količinu alkohola, to na osnovu ponašanja optuženog tokom predmetnog događaja, vještak cijeni da se isti nalazio u stanju akutne intoksikacije alkoholom blažeg stepena. Ovaj optuženi do detalja opisuje okolnosti kritičnog događaja, što upućuje na logičan zaključak da iako je eventualno bio pod uticajem alkohola isti (alkohol) nije doveo do poremećaja svijesti, poremećaja pamćenja, kao i drugih psihičkih funkcija. Vještak je mišljenja da su sposobnosti optuženog da shvati značaj svog djela i da upravlja svojim postupcima bile očuvane, dakle bio je uračunljiv u vrijeme odigravanja predmetnog događaja. Istakao je da optuženi P. M. i P. Z. ne prilažu medicinsku dokumentaciju o prethodnom liječenju, a poslije obavljenog intervjua ne uočava prisustvo psihopateologije, odnosno radi se o duševno zdravim osobama. </span>
</p>
<p>&nbsp;</p>
<p>
<span class="span1">Iz izvoda iz KE za optužene, koji izvod je izdat od strane Ministarstva unutrašnjih poslova R. S., sektora za analitiku, telekomunikacione i informacione tehnologije, uprave za analitiku, broj 235-15527/13 od 23.12.2013. godine, proizilazi da je P. M. ranije osuđivan (presudom Opštinskog suda u P. broj K-200/04 od 29.12.2004. godine, zbog krivičnog djela iz čl.23/1 Zakona o prekršajima JRM-a, na kaznu zatvora u trajanju od 3 (tri) mjeseca, uslovno na 1 (jednu) godinu; presudom Opštinskog suda u R. broj K-32/06 od 25.05.2006. godine, pravosnažna dana 06.03.2007. godine, zbog krivičnog djela iz čl.204/1/1 KZ, na kaznu zatvora u trajanju od 1 (jedne) godine; presudom Opštinskog suda u P. broj K-555/06 od 05.09.2008. godine, pravosnažna dana 16.04.2009. godine, zbog krivičnog djela iz čl.204/1 KZ, na kaznu zatvora u trajanju od 8 (osam) mjeseci; presudom Osnovnog suda u P. broj K-1034/10 od 16.12.2011. godine, zbog krivičnog djela (nepoznat član), na kaznu zatvora u trajanju od 4 (četiri) mjeseca, uslovno na 2 (dvije) godine), te da je P. Z. ranije osuđivan (presudom – žalbenom Vrhovnog suda Republike broj Kž.1733/00 od 08.03.2001. godine, zbog krivičnog djela iz čl.201/2 u vezi čl.195/1 KZ RS, na kaznu zatvora u trajanju od 2 (dvije) godine; presudom Opštinskog suda u P. broj K.540/05 od 17.06.2005. godine, zbog krivičnog djela iz čl.23/1 Zakona o prekršajima JRM-a, na kaznu zatvora u trajanju od 3 (tri) mjeseca, uslovno na 1 (jednu) godinu; presudom Opštinskog suda u V. broj K.511/04 od 20.07.2005. godine, zbog krivičnog djela iz čl.165/1 KZ RS, na kaznu zatvora u trajanju od 7 (sedam) mjeseci, uslovno na 1 (jednu) godinu; presudom Opštinskog suda u R. broj K.32/06 od 25.05.2006. godine, zbog krivičnog djela iz čl.204/1/1 KZ, na kaznu zatvora u trajanju od 1 (jedne) godine i 2 (dva) mjeseca – naknadna promjena, izricanje jedinstvene kazne zatvora u trajanju od 3 (tri) godine i 5 (pet) mjeseci, promjenu donio Okružni sud u J. po rješenju broj KV.248/07 od 10.01.2008. godine), dok optuženi J. A. nije registrovan u kaznenoj evidenciji.</span>
</p>
<p>&nbsp;</p>
<p>
<span class="span1">Ocjenom navoda </span><span class="span1">optužbe i odbrane, te svih provedenih dokaza na glavnom pretresu, a cijeneći ih kako individualno tako i zbirno, pa dovodeći iste u logičnu vezu sa odbranom optuženih, ovaj sud je nepobitno utvrdio da su optuženi P.M. i P. Z. kao saizvršioci izvršili krivično djelo teška tjelesna </span><span class="span1">povreda iz čl.151 st.2 u vezi čl.23 st.2 Krivičnog zakonika Crne Gore, i to na način, u mjestu i u vrijeme kako je to bliže opisano u stavu I izreke presude, iz kojih razloga je sud optužene oglasio krivim i izrekao im krivičnu sankciju sadržanu u izreci presude. A contrario, savjesnom analizom i ocjenom dokaza sud je nesumnjivo utvrdio da u postupku nije dokazano da je optuženi J. A. izvršio krivično djelo </span><span class="span1">teška+ tjelesna povreda u saizvršilačkom odnosu iz čl.151 st.2 u vezi čl.23 st.2 Krivičnog zakonika Crne Gore, iz kojih razloga ga je sud, primjenom čl.373 st.1 tač.2 Zakonika o krivičnom postupku, oslobodio od optužbe. </span>
</p>
<p>&nbsp;</p>
<p>
<span class="span1">Ovaj sud je nepobitno utvrdio da se incidentni susret dogodio dana 29. avgusta 2013. godine, oko 21,30 sati, u P., na T.B. – b. O., a koji conclusio je sud izveo iz svih provedenih materijalnih i personalnih dokaza. Optuženi P. M. i P. Z. tokom čitavog postupka poriču izvršenje krivičnog djela, negirajući svoju krivicu. Iznoseći svoju odbranu, u biti kontradiktornu, P. M. se branio kako mu se K.E. kritičnom zgodom približavao sa pogrdnim riječima, te da je u ruci držao neki predmet koji je zasvijetlio, a za koji je on pretpostavio da je nož, pa da je u namjeri da se odbrani udario istog laktom u predjelu grudi jedanput, a zatim više puta otvorenim šakama u predjelu glave, od kojih udaraca je K. E. pao na tlo. U prethodnom postupku se branio da ga je nakon ovog pada sam podigao na „žardinjeru“, u kojem trenutku je naišla policija, da bi na glavnom pretresu izjavio da mu je neko lice (a za koje je kasnije saznao da je riječ o njegovom bratu P. Z.) pomoglo da pridigne ovdje oštećenog, pa je to lice oštećenog polilo vodom i ošamarilo, a sve u cilju da ga otrijezni. Branio se i da mu tom prilikom nije zadavao bilo kakve udarce, već ga je lijevom rukom uhvatio u predjelu ramena a desnom rukom za bradu, iz razloga što se oštećeni ljuljao, te da je pokušavao da mu vrati vještačke zube, koje je K. „ispljuvavao“. Odbranu optuženog P.M. sud je cijenio kao neistinitu i sračunatu na izbjegavanje krivice. Naime, njegovo tkzv. „priznanje“ gore opisanog kontakta je ustvari pokušaj optuženog da „opravda“ svoj postupak, pozivajući se na institut nužne odbrane, a konstruišući iskrivljenu sliku o onome što se zaista dogodilo. Da K. E. nije posjedovao nož, proizilazi iz samog iskaza svjedoka oštećenog, kojem je sud poklonio vjeru, a osnažen je i svjedočenjima ovlašćenih policijskih službenika Uprave policije CB Podgorica, svjedoka M.D. i L. D., u čiju vjerodostojnost sud nije imao razloga da sumnja, a na osnovu kojih je sud zaključio da su pomenuti policajci izvršili provjeru P. navoda u dva navrata, pa nijesu pronašli nikakav nož, a koja fakta je osnažena i službenom zabilješkom Uprave policije CB Podgorica od 29.08.2013. godine, kojoj sud poklanja vjeru, a iz koje je isti utvrdio da su prilikom uviđaja zatečeni samo tragovi krvi, što je dodatno potvrđeno i pratećom fotodokumentacijom, kojoj je sud poklonio punu vjeru. Odbranu P. Z., kojom dosljedno prati navode odbrane svog brata, a kojom nastoji sebe da prikaže kao osobu koja je pritekla u pomoć K. E., polivajući ga vodom i pokušavajući da ga otrijezni šamarima, nakon što ga je njegov brat odgurnuo pa udario par puta u cilju da se odbrani od mogućeg napada, sud je vrednovao kao neistinitu, sračunatu na poboljšanje položaja svog brata, te na izbjegavanje sopstvene krivice. U prilog činjenici da se predmetni događaj odvijao na potpuno drugačiji način od onog koji predočavaju optuženi P.M. i P. Z., govore svjedočenja oštećenog K. E. (u onom dijelu u kojem oštećeni svjedoči o učešću optuženih P.), svjedoka P.M., Š.Ž., L. D., M. D., te svi materijalni dokazi, a koje je sud cijenio same po sebi kao istinite, temeljne i objektivne, a međusobno kao konzistentne i neprotivurječne, a kojima u potpunosti biva obesnažena odbrana optuženih P. M. i P. Z.. Naime, iz iskaza svjedoka oštećenog K.E. sud je ustanovio da je P.M. bez ijedne riječi snažno udario ovdje oštećenog pesnicom u predjelu lijeve strane lica, u arkadu, od kojeg udarca su oštećenom pukle kosti u tom dijelu glave, a koji udarac ga je oborio na beton, da bi u tom momentu sa mjesta suvozača iz automobila „G.“ izašlo jedno lice, koje je na glavnom pretresu oštećeni prepoznao kao P.Z., pa su ga braća P. zajedno pridigli, sjeli ga na „žardinjeru“, a odmah potom mu obojica zadali izuzetno veliki broj udaraca pesnicama u sve djelove glave, a posebno u predjelu desne strane glave, potiljka i desnog uva. Poklanjajući vjeru ovom iskazu, sud je ustanovio da su ovi optuženi oštećenog neprekidno bili, te da su ga polili vodom, pa obojica nastavili da ga udaraju stisnutim pesnicama i nogama u predjelu glave i tijela. U nekoliko navrata su ga dizali sa asfaltne podloge na koju je od udaraca padao, i opet bacali na žardinjeru. Iskaz svjedoka oštećenog (u pogledu učešća optuženih P.) sud je cijenio kao istinit i potpun, a isti je osnažen iskazima svjedoka Š.Ž., P.M., L.D. i M.D., te svim materijalnim dokazima kojima je sud poklonio vjeru. Nadalje, odbrana optuženih P.M. i P. Z. obesnažena je iskazima svjedoka Š. Ž. i P. </span><span class="span1">M., u čiju vjerodostojnost sud nije imao razloga da sumnja. Naime, svjedok Š.Ž. je svojim detaljnim svjedočenjem eksplicitan u opisivanju toka odigravanja predmetnog događaja, a koji je kompatibilan sa iskazom svjedoka oštećenog (u pogledu učešća optuženih P.), a osnažen je iskazima svjedoka P.M., L. D. i M.D., iz kojih razloga je sud iskaz ovog svjedoka cijenio kao istinit, precizan i objektivan, a iz kojeg je sud utvrdio da navedeni svjedok poznaje iz viđenja K.E. kao „E.“, kojeg je kritičnom prilikom vidio kako sjedi na betonskoj klupi dok mu momak u bijeloj majici zadaje veliki broj udaraca stisnutim pesnicama u glavu i tijelo, od kojih ovdje oštećeni pada na tlo, u kojem trenutku im prilazi lice u žutoj majici, pa pomažući momku u bijeloj majici podižu oštećenog, smještaju ga na klupu pa mu naizmjenično zadaju veliki broj udaraca, pri čemu ovaj svjedok stavlja akcenat na „žestoke udarce“ momka u bijeloj majici. Nadalje, ovaj očevidac je svjedočio i momentu kada je momak u žutoj majici otišao po vodu, kojom su ovdje oštećenog polili pa nastavili in continuo da ga udaraju, i to je momak u bijeloj majici, a nakon što mu je zadao jedan jak udarac pesnicom u glavu, uhvatio oštećenog objema rukama za glavu i sa pozicije naspram njega pet do šest puta ga udario glavom o glavu, a momak u žutoj majici je oštećenom zadao jedan ili dva udarca otpozadi. Svjedok Š.Ž. je na glavnom pretresu prepoznao P.M. kao momka u bijeloj majici (a koja činjenica je saglasna sa iskazom svjedoka oštećenog, a potvrđena je i iskazima svjedoka L.D. i M. D., ovlašćenih policijskih službenika, koje iskaze sud cijeni kao detaljne, jasne i objektivne, a koji su identifikovali lice koje je zadavalo udarce oštećenom u vrijeme njihovog dolaska kao P. M., osnažena i iskazom svjedoka P.M., koji je na glavnom pretresu ukazao na nižeg i punijeg momka kao na momka u bijeloj majici, pokazujući na P. M., a što odgovara njegovom opisu, a utvrđena je i potvrdom o privremeno oduzetim predmetima Uprave policije CB P., kojoj sud poklanja vjeru, a iz koje sud zaključuje da je kritičnom prilikom od P. M. oduzeta upravo majica bijele boje sa aplikacijom u vidu slova na prednjoj strani „B. T.“ „boje – lakovi – alati“, kao i aplikacijom na zadnjoj strani „www.b...“ i „b.m. z. s., pa i iskazom svjedoka maloljetnog B. K., koji je iskaz sud cijenio kao istinit u onom dijelu u kojem maloljetni svjedok opisuje garderobu koju je nosio P. M. predmetne večeri), a P. Z. kao momka u žutoj majici (a koja činjenica je osnažena iskazom svjedoka oštećenog, a potvrđena je i iskazima svjedoka L.D. i M. D., koji su identifikovali lice koje je stajalo pored oštećenog i P. M. u trenutku njihovog dolaska kao P. Z., a kojeg su prepoznali i na glavnom pretresu, pa i iskazom svjedoka P. M., koji je na glavnom pretresu ukazao na višeg i mršavijeg momka kao na momka u žutoj majici, pokazujući na P. Z., a što odgovara njegovom opisu). Nadalje, odbrana optuženih P.M. i P. Z. je obesnažena i iskazom svjedoka P. M., a koji je u pogledu bitnih činjenica saglasan sa iskazom svjedoka oštećenog K. E. (u pogledu učešća optuženih P.), te iskazom svjedoka Š. Ž., L.D. i M.D., kojima je sud poklonio punu vjeru, iz kojih razloga je sud iskaz ovog svjedoka cijenio kao istinit, jasan i objektivan. Naime, iz iskaza ovog svjedoka sud je zaključio da se u trenutku kada se pomenuti svjedok našao kao slučajni posmatrač kritičnog događaja na betonskoj „žardinjeri“ u sjedećem položaju nalazio ovdje oštećeni, naspram kojeg se nalazio muškarac u bijeloj majici, P. M.v (kojeg je ovaj svjedok opisao kao nižeg i punijeg, a što odgovara njegovom opisu, a koja činjenica je osnažena iskazom svjedoka oštećenog, svjedoka L.D., M. D. i Š.Ž., te potvrdom o privremeno oduzetim predmetima Uprave policije CB P.), koji je zadao oštećenom udarac pesnicom u lice, u predjelu čela, a od kojeg udarca je oštećeni pao na asfaltnu podlogu, nakon čega se pridigao i sjeo na „žardinjeru“, da bi mu u tom trenutku prišao muškarac u žutoj majici, P. Z. (kojeg je ovaj svjedok opisao kao višeg i mršavijeg, a što odgovara njegovom opisu, a koja činjenica je osnažena iskazom svjedoka oštećenog, te iskazima svjedoka L.D., M. D. i Š.Ž.), koji se do tada nalazio pored ovih lica, a koji je prišao i uhvatio oštećenog za ruke, držeći ga dok ga je P. M. udarao glavom o glavu, da bi ga ubrzo nakon toga P.Z. odgurnuo na asfaltnu podlogu, pa mu zadao 7 – 8 udaraca nogama i rukama. Nadalje, sud je utvrdio da su oštećenog ova lica potom polili vodom, i to način što je P. Z.pošao za vodu u roštilj „P.“, donio je P. M., pa je P. M. polivao vodom ovdje oštećenog, i to u predjelu glave, pa su ga obojica udarala, te je on od tih udaraca padao na asfaltnu podlogu i dizao se, a oni su nastavljali da ga udaraju u predjelu cijelog tijela. Ovdje je neophodno istaći da su svjedoci Š. Ž. i P.M. jasno, dosljedno, in extenso opisali kritični događaj u kojem su se kao nesporni akteri našla braća P. sa jedne, a oštećeni K.E. sa druge strane, a koji događaj su djelimično zatekli i ovlašćeni policijski službenici, pa je sud zaključka da je neosnovana teza branioca po službenoj dužnosti optuženog P.M., advokatice G.M., u onom dijelu u kojem advokatica želi osporiti kredibilitet pomenutih svjedoka, </span><span class="span1">aludirajući da isti ne govore istinu, a navodeći da je jedan od ovih svjedoka izjavio da je posmatrao kritični događaj jer je u kladionici „M.“ igrao Brazilsku ligu te noći, a na glavnom pretresu se izjasnio da je te noći igrao Englesku ligu, a radi se o četvrtku veče poslije 21.30h kada Engleska liga ne igra, dok je drugi svjedok naveo da je bio u kladionici „Š.“, koja kladionica radi do 21,00h, a događaj se odigrao nešto prije 22h. A propo pomenute teze, neophodno je istaći da navedeni svjedoci nijesu različito kazivali u prethodnom postupku i na glavnom pretresu, pa ni u pogledu činjenice koju ligu su igrali predmetne večeri, a nadalje valja napomenuti da se sud nije bavio provjerom navoda koji su predmet teze advokatice G.M., jer je sud mišljenja da su isti nedovoljni za osporavanje kredibiliteta ovih svjedoka jer, in medias res, njihovi iskazi su saglasni sa svim provedenim dokazima kojima je sud poklonio vjeru, a iz kojih je sud utvrdio da su ovi svjedoci morali prisustvovati kritičnom događaju da bi ga predstavili na način na koji su to i učinili, potvrđujući način ophođenja, odnosno nanošenja povreda oštećenom K. E. od strane optuženih P. M. i P. Z.. Pritom pomenuti svjedoci ne poznaju ovdje optužene, pa nemaju nikakav razlog da konspirativno dodjeljuju uloge optuženih nevinim licima. Iz tih razloga, sud je našao kao neosnovanu i tezu branioca po službenoj dužnosti P. Z. i J. A., advokata K. P., kojom branilac ističe kako su svjedoci Š. i P. predimenzionirali učešće P. Z. u predmetnom događaju, pa su njegove šamare usmjerene ka povraćaju svijesti koju je oštećeni prethodno izgubio ocijenili kao napad.  Iskaze svjedoka L.D. i M. D. sud je cijenio kao istinite, jasne i objektivne, a isti su u saglasnosti sa svim provedenim dokazima kojima je sud poklonio vjeru, iz kojih je sud zaključio da su ovdje pomenuti ovlašćeni policijski službenici Uprave policije CB Podgorica djelovali po pozivu dežurne službe koja ih je obavijestila o postojanju kritičnog događaja, kojom prilikom su zatekli P.M. (kojeg su tom prilikom identifikovali) kako naslanja lijevu ruku na desno rame K. E. (kojeg su prepoznali jer isti često boravi na reonu koji pokrivaju), a drugom ga tri puta izuzetno jako udara stisnutom pesnicom u predjelu pleksusa. Nadalje, sud je iskaz svjedoka J. A. cijenio kao istinit i objektivan, pa iako pomenuti svjedok nije prisustvovao razvoju konkretnog događaja, već je 20min nakon izlaska K. E. iz kafane zatekao oštećenog kako sjedi na betonskoj klupi obliven krvlju, okružen sa dva policajca, pored kojih se nalazio P. M. i visok, mršav momak (u odnosu na koga je sud nesumnjivo utvrdio da je riječ o P. Z.), sud je poklanjajući vjeru ovom iskazu utvrdio, odnosno potvrdio činjenice saglasne sa svim provedenim personalnim i materijalnim dokazima kojima je poklonio vjeru. Neophodno je istaći da je sud iskaz svjedoka maloljetnog B.K. cijenio kao neistinit i sračunat na poboljšanje položaja optuženih P. M. i P. Z., koji maloljetnik prati odbranu ovdje optuženih P., pa svjedoči samo o momentima koji idu u korist optuženima (vidi kako K. E. vadi britvu, pri čemu nije siguran da li je u pitanju britva, kojom kreće na P. M. koji je otima, a „ne obraća pažnju“ na nastavak kritičnog događaja, već samo čuje da „nešto pada“, pa onda vidi K. E. na tlu), a koji iskaz je obesnažen svim personalnim i materijalnim dokazima kojima je sud poklonio vjeru. Savjesnom analizom svih pomenutih dokaza kojima je sud poklonio vjeru, njihovim logičkim povezivanjem, ovaj sud je ustanovio tok kritičnog događaja, uokvirenog izrekom presude, odnosno načine nanošenja povreda oštećenom K. E., a koji dokazi su posebno osnaženi medicinskom dokumentacijom kojom se vodio vještak medicinske struke dr R. N., CT nalazima, kojima je sud poklonio vjeru, a u konačnom potvrđeni nalazom i mišljenjem vještaka medicinske struke, dr R. N., koji nalaz je sud cijenio kao stručan, potpun, precizan i objektivan, a kojim je u cjelosti obesnažena odbrana optuženih P. M. i P. Z.. Naime, sud je zaključio da je kritične prilike K. E. zadobio sljedeće povrede: A) razderinu u desnoj polovini tjemenog predjela („pozadi“), praćenu prelomom desne sljepoočne kosti, nagnječenjem kore velikog mozga lijevog sljepoočnog i čeonog režnja (conte-coup), prisustvom vazduha u lobanjskoj duplji, krvarenjem ispod tvrde moždane opne, te krvarenjem iz desne ušne školjke i posljedičnim obostranim oštećenjem sluha, a sud je zaključio da je navedena povreda posljedica dejstva tupine mehaničke sile, odnosno mogla je nastati usljed jednokratnog direktnog dejstva tupine aktivno zamahnutog mehaničkog oruđa – udarca, moguće i pesnicom ili nogom ili za to nekim drugim pogodnim oruđem, ali i usljed pada i udara o tvrdu podlogu. U vrijeme nanošenja, zadobijena povreda se kvalifikuje kao kvalifikovana (osobito) teška tjelesna povreda, odnosno teška tjelesna povreda koja je dovela do trajnog oštećenja funkcije važnog organa (čula sluha) u znatnoj mjeri. B) Razderinu i otok u lijevoj polovini čeonog predjela, a sud je zaključio da je navedena povreda posljedica dejstva tupine mehaničke sile, odnosno nastala je usljed najmanje jednokratnog direktnog dejstva tupine aktivno zamahnutog mehaničkog oruđa – </span><span class="span1">udarca, moguće i pesnicom ili glavom/čelom. U vrijeme nanošenja, zadobijena povreda se kvalifikuje kao laka tjelesna povreda. C) Krvni podliv kapaka lijevog oka, a navedena povreda je posljedica dejstva tupine mehaničke sile, odnosno nastala je usljed jednokratnog direktnog dejstva tupine aktivno zamahnutog mehaničkog oruđa – udarca, moguće i pesnicom. U vrijeme nanošenja, zadobijena povreda se kvalifikuje kao laka tjelesna povreda. Sud je ustanovio da sve zadobijene povrede se zbirno kvalifikuju kao kvalifikovana (osobito) teška tjelesna povreda. Ovdje je neophodno istaći da je neosnovana teza branioca po službenoj dužnosti optuženog P. M., advokatice G. M., kojom advokatica pledira kako nije utvrđeno činjenično stanje stavljeno na teret njenom branjeniku optužnicom, iz razloga što je osobito teška tjelesna povreda ustanovljena na osnovu medicinske dokumentacije i vještačenja dr R. N., iz kojih proizilazi da je ista utvrđena na principu utvrđivanja gubitka sluha putem audiograma, a koji funkcioniše na subjektivnoj percepciji ispitanika, što znači da svako prema kome se vrši ispitivanje može na osnovu sopstvene volje da kaže kada čuje a kada ne čuje tonove, što nije pouzdano da bi se utvrdilo da se radi o oštećenju sluha, odnosno o osobito teškoj tjelesnoj povredi, te da bi se takvo stanje moglo utvrditi jedino dodatnim ispitivanjem putem audiograma u različitim zdravstvenim ustanovama i putem vještačenja specijaliste ORL. Naime, sud je iz odbrane nalaza i mišljenja pomenutog vještaka zaključio da je audiogram objektivna dijagnostička metoda u ocjeni oštećenja sluha i isti je u konkretnom slučaju pokazao obostranu redukciju sluha kod oštećenog. Nadalje, sud je zaključio da se oštećenje sluha dijeli po lokalizaciji uzroka koje je to oštećenje proizvelo, i to na konduktivno i na perceptivno (o kojem je riječ u konkretnom slučaju), a koje je u vezi sa oštećenjem srednjeg ili unutrašnjeg uha ili pak nervnih vlakana osmog moždanog živca ili centra za sluh u velikom mozgu, pa konstatacija da se radi o perceptivnoj redukciji sluha sa medicinskog aspekta podrazumijeva lokalizaciju oštećenja čula sluha, a ne da se radi o subjektivnoj kategoriji ispitanika. Nadalje, sud je utvrdio da kada se radi o perceptivnom oštećenju sluha stanje je trajno, što znači da bi i svako sljedeće vršenje audiograma pokazalo isti ili približno sličan nalaz, a koje razlike u nalazu ne bi mogle da utiču u znatnoj mjeri na kvalitet sluha, te bi samim tim kvalifikacija povrede ostala ista. Advokatica G.M. nadalje pledira kako je do oštećenja sluha moglo doći usljed ranijih bolesti, povreda, izloženosti buci i slično, te da u prilog prednjim navodima ide i to što je vještak dr R. N. na glavnom pretresu naveo da je hematom na glavi oštećenog mogao da izazove i privremeno oštećenje sluha oštećenog, a da sada stvarno stanje može biti drugačije. Istakla je i da je u dokaznom postupku pribavljen medicinski karton na ime oštećenog koji se odnosi samo na kratak period bolesti koje su u njemu zabilježene, a ne odnosi se na eventualne bolesti oštećenog ili povrede koje su mogle nastati i ranije, od rođenja oštećenog pa do danas. Sud je našao ovu tezu kao neosnovanu, iz razloga što je sud iz odbrane nalaza i mišljenja vještaka medicinske struke dr R. N. ustanovio da je izvršen uvid u zdravstveni karton Doma zdravlja u P., a u kojem zdravstvenom kartonu nema nijedan pokazatelj o prethodnim oboljenjima ili oštećenjima čula sluha. Sud je upravo cijeneći odbranu nalaza i mišljenja pomenutog vještaka kao stručnu, preciznu i objektivnu utvrdio da sa sudsko – medicinske strane postoji nedvosmislena uzročno posljedična veza između predmetnog povređivanja i nastupjelog trajnog oštećenja funkcije čula sluha kod oštećenog u znatnoj mjeri. Nadalje, sud je zaključio da je kojim slučajem ovo oštećenje sluha bilo posljedica prisutnog krvnog ugruška u spoljašnjem slušnom hodniku, onda bi se radilo o konduktivnom a ne perceptivnom oštećenju sluha, te je ova mogućnost isključena. S obzirom na vrstu povreda unutar lobanjskog sadržaja (kontuzije mozga), u kom slučaju je i nervno tkivo trajno oštećeno, mogućnost da je ovo perceptivno oštećenje prolaznog karaktera takođe se isključuje. Stoga je sud nepobitno utvrdio da je oštećenje čula sluha trajno i u znatnoj mjeri, pri čemu je isto izraženije u desnoj strani, ali s obzirom da se radi o čulu, tada je trajno i znatno oštećenje samo sa jedne strane dovoljan uslov sa sudsko – medicinskog aspekta da se takva povreda kvalifikuje kao osobito teška tjelesna povreda, jer upravo osnovi sudsko – medicinskog kvalifikovanja povreda čulnih organa ne podrazumijevaju da kod parnih čulnih organa moraju biti oštećena oba, već je dovoljno znatno oštećenje sluha samo na jednoj strani, što predstavlja dovoljan kvalifikatorni element za kvalifikaciju ove povrede. Sud je uzeo u obzir navode optuženih P. M. i P. Z. da su kritičnog dana popili nekoliko velikih piva (P. M. ističe da je popio 7 – 8 velikih piva, a P. Z. navodi da je popio 4 – 5 velikih piva), iz kojih razloga je sud angažovao vještaka medicinske struke, dr G. Ž., koji je svoj nalaz i mišljenje dao na glavnom pretresu, a koji nalaz je sud cijenio kao jasan, </span><span class="span1">objektivan i dat na pravilima struke, a iz kojeg je sud utvrdio da su P. M. i P. Z. osobe prosječnih intelektualnih kapaciteta, te da ne boluju od trajne duševne bolesti niti druge teže duševne poremećenosti, te da se radi o duševno zdravim osobama koje do detalja opisuju predmetni događaj, što nesumnjivo govori da i usljed eventualne intoksikacije alkohola isti (alkohol) nije doveo do poremećaja svijesti u kvantitativnom i kvalitativnom smislu riječi.</span>
</p>
<p>
<span class="span1">Neophodno je istaći da je sud izmijenio činjenični opis krivičnog djela, na način što je (kao u stavu II izreke presude) izdvojio radnje optuženog J. A. koje opisuju njegovo učešće u predmetnom događaju, i terete ga za krivično djelo teška tjelesna povreda u saizvršilačkom odnosu iz čl.151 st.2 u vezi čl.23 st.2 Krivičnog zakonika Crne Gore, za koje krivično djelo je sud ovog optuženog oslobodio od optužbe, što je pri ovakvoj odluci moralo biti učinjeno, a po stanovištu ovog suda ovom izmjenom nije povrijeđen objektivni identitet optužbe i presude.</span>
</p>
<p>&nbsp;</p>
<p>
<span class="span1">Cijeneći unaprijed utvrđeno činjenično stanje, ovaj sud je nedvosmisleno utvrdio da su se u radnjama optuženih P. M. i P. Z. stekli svi bitni elementi krivičnog djela teška tjelesna povreda iz čl.151 st.2 u vezi čl.23 st.2 Krivičnog zakonika Crne Gore. Dispozicija ovog krivičnog djela izražena u st. 2 čl.151 Krivičnog zakonika Crne Gore glasi: „Ko drugog teško tjelesno povrijedi ili mu zdravlje naruši tako teško da je usljed toga doveden u opasnost život povrijeđenog ili je uništen ili trajno i u znatnoj mjeri oštećen ili oslabljen neki važan dio njegovog tijela ili važan organ ili je prouzrokovana trajna nesposobnost za rad povrijeđenog ili trajno i teško narušenje njegovog zdravlja ili unakaženost, kazniće se...“. In concreto, pravnu kvalifikaciju utvrđenog činjeničnog stanja sud je utvrdio iz svih provedenih dokaza kojima je poklonio vjeru, pa je zaključio da su optuženi P. M. i P. Z. u kontinuitetu, uporno i snažno, udarali oštećenog K. E., kojom prilikom je oštećeni zadobio više povreda koje se zbirno kvalifikuju kao osobito teška tjelesna povreda, iz razloga što je oštećenom kritičnom prilikom oštećeno čula sluha trajno i u znatnoj mjeri, a što je sud utvrdio iz nalaza i mišljenja vještaka medicinske struke, dr R. N., koji nalaz je sud cijenio kao stručan, precizan i potpun.</span>
</p>
<p>&nbsp;</p>
<p>
<span class="span1">Neophodno je istaći da su optuženi P. M. i P. Z. predmetno krivično djelo izvršili kao saizvršioci, shodno čl.23 st.2 Krivičnog zakonika Crne Gore, jer je među njima postojala svijest o zajedničkom djelovanju, odnosno saradnji. Saizvršilaštvo, prema stavu 2 pomenutog člana, postoji kada više lica učestvovanjem u radnji izvršenja sa umišljajem ili iz nehata zajednički izvrše krivično djelo, ili ostvarujući zajedničku odluku drugom radnjom sa umišljajem bitno doprinesu izvršenju krivičnog djela. U konkretnom slučaju, procjenjujući sve personalne i materijalne dokaze, ovaj sud je ustanovio da je između optuženih P. M. i P. Z. postojala svijest o zajedničkom djelovanju i zajednički su umišljajno učestvovali u radnji izvršenja,htjeli su djelo kao vlastito i kao zajedničko pa je sud zaključio da se isti javljaju kao saizvršioci predmetnog krivičnog djela.</span>
</p>
<p>&nbsp;</p>
<p>
<span class="span1">Cijeneći subjektivni odnos optuženih P. M. i P.Z. prema izvršenom krivičnom djelu, sud je utvrdio da su isti bili svjesni da mogu učiniti krivično djelo pa su na to pristali, znajući da je njihovo djelo zabranjeno, a koji conclusio je sud ustanovio iz samog načina izvršenja krivičnog djela, u kojem se ogleda upornost ovih optuženih u nanošenju povreda oštećenom K. E.. Shodno čl.15 Krivičnog zakonika Crne Gore, ovakav oblik vinosti se definiše kao eventualni umišljaj.</span>
</p>
<p>&nbsp;</p>
<p>
<span class="span1">Prilikom izbora vrste i visine krivične sankcije sud je cijenio sve okolnosti iz čl.42 Krivičnog zakonika koje utiču da kazna bude manja ili veća, pa je u odnosu na optuženog P. M., u odsustvu olakšavajućih okolnosti, kao otežavajuće okolnosti na strani ovog optuženog cijenio njegovu upornost prilikom izvršenja krivičnog djela, a koju je sud utvrdio iz svih personalnih dokaza kojima je poklonio vjeru, i njegovu raniju osuđivanost, i to presudom Opštinskog suda u P. broj K-200/04 od 29.12.2004. godine, zbog krivičnog djela iz čl.23/1 Zakona o prekršajima JRM-a, na kaznu zatvora u trajanju od 3 (tri) mjeseca, uslovno na 1 (jednu) godinu; presudom Opštinskog suda u R. broj K-32/06 od 25.05.2006. godine, pravosnažna dana 06.03.2007. godine, zbog krivičnog djela iz čl.204/1/1 KZ, na kaznu zatvora u trajanju od 1 (jedne) godine; presudom Opštinskog suda u P. broj K-555/06 od 05.09.2008. godine, pravosnažna dana 16.04.2009. godine, zbog krivičnog djela iz čl.204/1 KZ, na kaznu zatvora u trajanju od 8 (osam) mjeseci; presudom Osnovnog suda u P. </span><span class="span1">broj K-1034/10 od 16.12.2011. godine, zbog krivičnog djela (nepoznat član), na kaznu zatvora u trajanju od 4 (četiri) mjeseca, uslovno na 2 (dvije) godine, pa je sud optuženog P. M. osudio na kaznu zatvora u trajanju od 2 (dvije) godine, u uvjerenju da se istom ima ostvariti svrha kažnjavanja iz čl.32 Krivičnog zakonika Crne Gore u okviru opšte svrhe propisivanja i izricanja krivičnih sankcija iz čl.4 st.2 Krivičnog zakonika Crne Gore. U odnosu na optuženog P.Z., sud je kao olakšavajuće okolnosti na strani ovog optuženog cijenio njegove porodične prilike, činjenicu da je u vanbračnoj zajednici i da je otac jednog maloljetnog djeteta, te da je lošeg imovnog stanja, dok je kao otežavajuću okolnost cijenio njegovu raniju osuđivanost, i to presudom – žalbenom Vrhovnog suda Republike broj Kž.1733/00 od 08.03.2001. godine, zbog krivičnog djela iz čl.201/2 u vezi čl.195/1 KZ RS, na kaznu zatvora u trajanju od 2 (dvije) godine; presudom Opštinskog suda u P. broj K.540/05 od 17.06.2005. godine, zbog krivičnog djela iz čl.23/1 Zakona o prekršajima JRM-a, na kaznu zatvora u trajanju od 3 (tri) mjeseca, uslovno na 1 (jednu) godinu; presudom Opštinskog suda u V. broj K.511/04 od 20.07.2005. godine, zbog krivičnog djela iz čl.165/1 KZ RS, na kaznu zatvora u trajanju od 7 (sedam) mjeseci, uslovno na 1 (jednu) godinu; presudom Opštinskog suda u R. broj K.32/06 od 25.05.2006. godine, zbog krivičnog djela iz čl.204/1/1 KZ, na kaznu zatvora u trajanju od 1 (jedne) godine i 2 (dva) mjeseca – naknadna promjena, izricanje jedinstvene kazne zatvora u trajanju od 3 (tri) godine i 5 (pet) mjeseci, promjenu donio Okružni sud u J. po rješenju broj KV.248/07 od 10.01.2008. godine, pa je sud optuženog P.Z. osudio na kaznu zatvora u trajanju od 1 (jedne) godine i 8 (osam) mjeseci, u uvjerenju da se istom ima ostvariti svrha kažnjavanja iz čl.32 Krivičnog zakonika Crne Gore u okviru opšte svrhe propisivanja i izricanja krivičnih sankcija iz čl.4 st.2 Krivičnog zakonika Crne Gore. </span>
</p>
<p>&nbsp;</p>
<p>
<span class="span1">Sud je optuženima P.M. i P. Z. u izrečene kazne zatvora uračunao vrijeme provedeno u pritvoru, kao u izreci presude, shodno čl.51 st.1 Krivičnog zakonika Crne Gore.</span>
</p>
<p>&nbsp;</p>
<p>
<span class="span1">U ovom dijelu, sud je oštećenog K. E. radi ostvarenja imovinskopravnog zahtjeva uputio na parnični postupak, shodno čl.239 st.2 Zakonika o krivičnom postupku.</span>
</p>
<p>&nbsp;</p>
<p>
<span class="span1">Sud je odluku o troškovima krivičnog postupka, u ovom dijelu, temeljio na odredbi čl.229 st.1 Zakonika o krivičnom postupku, pa je obavezao optužene P. M. i P. Z. da na ime troškova krivičnog postupka uplate novčani iznos od po 38,50 eura. Troškovi postupka se odnose na ime nagrade vještacima medicinske struke, dr R. N.i dr G.Ž.. Na osnovu čl.226 st.3 Zakonika o krivičnom postupku, sud je visinu paušala odmjerio shodno imovnom stanju optuženih, dužini trajanja i složenosti krivičnog postupka, pa je obavezao ove optužene da na ime paušala uplate novčani iznos od po 30,00 eura. Okrivljeni je dužan da plati troškove u roku od 15 dana po pravosnažnosti presude, pod prijetnjom prinudnog izvršenja.</span>
</p>
<p>&nbsp;</p>
<p>
<span class="span1">Sud je optuženog J. A., osnovom čl.373 st.1 tač.2 Zakonika o krivičnom postupku, oslobodio od optužbe, jer nije dokazano da je ovaj optuženi izvršio krivično djelo koje mu se stavlja na teret. Naime, da je ovaj optuženi učestvovao u predmetnom povređivanju oštećenog K. E. proizilazi samo iz iskaza svjedoka oštećenog, koji iskaz u ovom dijelu sud cijeni kao netačan i nepotpun. Naime, oštećeni navodi da mu je J. A.(kojeg poznaje od ranije jer je radio sa njim) prišao sa leđa, te da ga je snažno udario pesnicom u glavu, u predjelu desnog uva. Nadalje, oštećeni ističe da ne zna kojom rukom ga je J. udario, ali da je siguran da ga jeste on udario, iz razloga što nije imao ko drugi. Iskaz svjedoka oštećenog u ovom dijelu obesnažen je svim provedenim personalnim dokazima kojima je sud poklonio vjeru. Naime, iz iskaza svjedoka P. M. i Š. Ž., koje je sud cijenio kao istinite, potpune i objektivne, sud je utvrdio da se kao akteri kritičnog dođaja, a u ulogama napadača, pojavljuju P. M. i P. Z. (ovdje valja pomenuti da je svjedok Š.Ž. posvjedočio da je upravo P. Z.udario ovdje oštećenog par puta otpozadi). Ovi svjedoci eksplicitno isključuju učešće J. A., kojeg na glavnom pretresu vide po prvi put, pri čemu svjedok P. M. ističe da je sa pažnjom posmatrao događaj, te da ne ostavlja mogućnost da mu je neki detalj mogao promaći, a svjedok Š. Ž. navodi da je u blizini predmetnog događaja primijetio crveni „G...“ u kojem su se nalazila dva ili tri lica na zadnjem sjedištu, ali koja nijesu izlazila iz „G.“-a, niti učestvovala u udaranju ovdje oštećenog. Ovim iskazima, kojima sud poklanja punu vjeru, osnažena je odbrana J.A. u dijelu u </span><span class="span1">kojem ovaj optuženi ističe kako nije napuštao vozilo kritičnom prilikom, te da nije udarao oštećenog, a nadalje je osnažena i iskazima svjedoka L. D. i M. D., ovlašćenih policijskih službenika, u čiju vjerodostojnost sud nije imao razloga da sumnja, a koji su izričiti u svojim navodima da su prilikom njihovog dolaska na lice mjesta zatekli dva lica, koja su identifikovali a na glavnom pretresu prepoznali kao P.M. i P. Z.. Nadalje, odbrana J. A. je osnažena i iskazom svjedoka J. A., kojem je sud poklonio vjeru, a koji je posvjedočio da je prilikom izlaska iz kafane u blizini oštećenog, koji je sjedio na klupi obliven krvlju, zatekao dva službenika policije, te P. M. i jednog visokog, mršavog momka, koji opis odgovara ličnom opisu P. Z.. Kako je odredbom čl.3 st.3 Zakonika o krivičnom postupku propisano da ukoliko i nakon pribavljanja svih raspoloživih dokaza i njihovog izvođenja u krivičnom postupku, ostane samo sumnja u odnosu na postojanje nekog bitnog obilježja krivičnog djela ili u pogledu činjenica od kojih zavisi primjena neke odredbe Krivičnog zakonika Crne Gore ili Zakonika o krivičnom postupku, sud će donijeti odluku koja je povoljnija za okrivljenog, pa kako u krivičnom postupku nije dokazano da je optuženi J. A. izvršio krivično djelo stavljeno mu na teret, to ga je sud oslobodio od optužbe, primjenom čl.373 st.1 tač.2 Zakonika o krivičnom postupku.</span>
</p>
<p>&nbsp;</p>
<p>
<span class="span1">Sud je oštećenog K. E. u ovom dijelu radi ostvarenja imovinskopravnog zahtjeva uputio na parnični postupak, a shodno čl.239 st.3 Zakonika o krivičnom postupku.</span>
</p>
<p>&nbsp;</p>
<p>
<span class="span1">Sud je odluku o troškovima krivičnog postupka, u ovom dijelu, temeljio na odredbi čl.230 st.1 Zakonika o krivičnom postupku, pa je odlučio da troškovi krivičnog postupka, u iznosu od 38,50 eura, padaju na teret budžetskih sredstava suda.</span>
</p>
<p>&nbsp;</p>
<p>
<span class="span1">Imajući u vidu navedeno, primjenom citiranih zakonskih propisa, odlučeno je kao u izreci presude.</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">OSNOVNI SUD U PODGORICI</span>
</p>
<p style="text-align:center;">
<span class="span1">Dana, 31.01.2014. godine</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1">S U D I J A</span>
</p>
<p style="text-align:center;">
<span class="span1">Đuković Goran s.r.</span>
</p>
<p>&nbsp;</p>
<p>&nbsp;</p>
<p>
<span class="span1">PRAVNA POUKA:</span>
</p>
<p>
<span class="span1">Protiv ove presude može se izjaviti žalba u roku</span>
</p>
<p>
<span class="span1">od 15 dana od dana prijema pismenog otpravka,</span>
</p>
<p>
<span class="span1">Višem sudu u Podgorici a preko ovog suda.</span>
</p>
<p>&nbsp;</p>
<p>
<span class="span1">Z.T.O. Paunović Nataša</span>
</p>
<p>&nbsp;</p>
<p>&nbsp;</p>
<p>
<span class="span1">DN-a: Po primjerak presude dostaviti:</span>
</p>
<p>
<span class="span1">-ODT-u Podgorica</span>
</p>
<p>
<span class="span1">-Optuženima P. M. i P.Z. u Istražnom zatvoru Spuž</span>
</p>
<p>
<span class="span1">-Optuženom J.A.</span>
</p>
<p>
<span class="span1">-Braniocu po službenoj dužnosti optuženog P. M., advokatici G.M.</span>
</p>
<p>
<span class="span1">-Braniocu po službenoj dužnosti optuženih P.Z. i J. A., advokatu M. P.</span>
</p>
<p>
<span class="span1">-Oštećenom K. E.</span>
</p>
<p>&nbsp;</p>
<p>&nbsp;</p>
<p>
<span class="span1">Postupljeno dana_________________</span>
</p>
<p>
<span class="span1">Namještenik suda_________________</span>
</p>
</div>
</div>


</body>