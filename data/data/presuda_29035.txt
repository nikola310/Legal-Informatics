<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.p1{text-align:center;hyphenate:auto;font-family:Arial;font-size:12pt;}
.p2{text-align:end;hyphenate:auto;font-family:Arial;font-size:12pt;}
.p3{text-align:justify;hyphenate:auto;font-family:Arial;font-size:12pt;}
.p4{text-align:start;hyphenate:auto;font-family:Arial;font-size:12pt;}
.p5{margin-bottom:0.1388889in;text-align:justify;hyphenate:auto;font-family:Arial;font-size:12pt;}
.p6{text-align:start;hyphenate:auto;font-family:Times New Roman;font-size:12pt;}
.s1{font-weight:bold;}
</style>
<meta content="predrag.tabas" name="author">
</head>
<body class="b1 b2">
<p class="p1">
<!--Image link to '0.jpg' can be here-->
</p>
<p class="p2">
<span>K.br. 146/2011</span>
</p>
<p class="p1">
<span>U IME CRNE GORE</span>
</p>
<p class="p1"></p>
<p class="p3">
<span>VIŠI SUD U PODGORICI,</span><span class="s1"> </span><span>kao prvostepeni krivični u vijeću sastavljenom od sudije Tabaš Predraga, kao predsjednika vijeća i sudija Vuković Ane i Ranka Vukića, kao članova vijeća, uz učešće Novčić Slobodanke, kao zapisničara, u krivičnom predmetu protiv optuženih B.S., koga brane P. Z. i V.D. , advokati iz Podgorice, zbog krivičnog djela teško ubistvo u pokušaju iz čl. 144. tačka 8. u vezi čl. 20 Krivičnog zakonika, u sticaju sa krivičnim djelom nedozvoljeno držanje oružja i eksplozivnih materija iz čl. 403. st. 1. Krivičnog zakonika i optuženog M.M., zbog krivičnog djela nasilničko ponašanje iz čl. 399. Krivičnog zakonika, odlučujući po optužnici Višeg državnog tužilaštva u Podgorici Kt.br. 67/2011 od 04.08.2011. godine, koju je na glavnom pretresu zastupao T. Ž.-zamjenik VDT u Podgorici, nakon održanog glavnog i javnog pretresa, 14.03.2013. godine, u prisustvu zastupnika optužbe, optuženih i branioca optuženog B. S. adv. P. Z. i adv. V. D., nakon tajnog vijećanja i glasanja, dana 27.03.2013. godine donio je i istog dana javno objavio </span>
</p>
<p class="p3"></p>
<p class="p1">
<span>P R E S U D U</span>
</p>
<p class="p3">
<span>Optuženi:</span>
</p>
<p class="p4"></p>
<p class="p3">
<span>1. B. S., JMBG …, od oca T. i majke D., rodjene N., rodjen …. godine u N., sa prebivalištem u N.-…., državljanin Crne Gore, student, neoženjen, završio srednju školu, srednjeg imovnog stanja, neosudjivan, nalazi se u pritvoru od 04.05.2011. godine.</span>
</p>
<p class="p3"></p>
<p class="p3">
<span>2. M. M., JMBG …, od oca M. i majke N., rodjene K., rodjen …. godine u N., sa prebivalištem u N.-…, državljanin Crne Gore, student, neoženjen, završio srednju školu, srednjeg imovnog stanja, neosudjivan.</span>
</p>
<p class="p4"></p>
<p class="p1">
<span>KRIVI SU</span>
</p>
<p class="p4">
<span>Zato što su:</span>
</p>
<p class="p4"></p>
<p class="p3">
<span>Dana 04.05.2011. godine, izmedju 13,30 i 14,00 časova, u N., u ul. …, ispred prodavnice sportske opreme "…", optuženi B.S., sa umišljajem pokušao da liši života više lica, i to oštećenog D. B., kojeg je tom prilikom lišio života i oštećene D. N. i D. B., te istom prilikom neovlašćeno nosio i držao vatreno oružje-pištolj marke "Zastava M-70", kalibra 7,65 mm, fabrički br. 325674, čije je nošenje shodno čl. 11. Zakona o oružju, zabranjeno na javnom mjestu i za koje oružje shodno čl. 27. Zakona o oružni, nije imao oružni list, iako je bio svjestan da predmetni pištolj neovlašćeno nosi i drži, pa je to i htio, dok je opuženi M. M. istom prilikom na javnom mjestu, vršenjem nasilja prema oštećenom D. B. i drskim i bezobzirnim ponašanjem, ugrozio spokojstvo gradjana i remetio javni red i mir, iako je bio svjestan da se nasilnički ponaša, pa je to i htio, na način što su, nakon što je optuženi M. stisnutom pesnicom i metalnim boksom, sredstvom podobnim da tijelo teško povrijedi ili zdravlje teško naruši, više puta udario oštećenog D. B. u predjelu glave nanijevši mu lake tjelesne povrede, nagnječno-razdernu ranu u lijevoj polovini tjemenog predjela i nagnječno razdernu ranu u lijevom sljepoočnom predjelu, optuženi B. se mašio navedenog pištolja, repetirao ga i u pravcu oštećenih D. B., D. N. i D. B., ispalio više projektila, i ako je bio svjestan da ih može lišiti života, pa je to i htio, koji su ih pogodili i to oštećenog D. B. u predjelu grudi i trbuha, nanijevši mu tjelesne povrede-ustrelinu u lijevom predjelu grudi i prostrelinu lijeve strane trbuha, od kojih povreda je došlo do iskrvavljenja iz rascjepa srca, jetre i crijeva, usljed čega je kod istog nastupila smrt, oštećenog D. N. u predjelu trbuha i lijeve natkoljenice, nanijevši mu teške tjelesne povrede prostrelinu u predjelu trbuha i prostrelinu u predjelu lijeve natkoljenice i oštećenog D. B. u predjelu butine lijeve noge, nanijevši mu tešku tjelesnu povredu-prostrelinu u predjelu lijeve natkoljenice,</span>
</p>
<p class="p3"></p>
<p class="p3">
<span>           - čime je optuženi B. S. izvršio krivično djelo teško ubistvo u pokušaju iz čl. 144. tačka 8. u vezi čl. 20. Krivičnog zakonika, u sticaju sa krivičnim djelom nedozvoljeno držanje oružja i eksplozivnih materija iz čl. 403. st. 1. Krivičnog zakonika, a optuženi M. M. krivično djelo nasilničko ponašanje iz čl. 399. Krivičnog zakonika.</span>
</p>
<p class="p4"></p>
<p class="p4">
<span>Pa je sud optuženom B. S. primjenom citiranih zakonskih odredbi, te odredbi čl. 4,5,6,7,8,14,15,32,36,42. i 48. st. 1. Krivičnog zakonika, prethodno</span>
</p>
<p class="p4"></p>
<p class="p1">
<span>UTVRDIO</span>
</p>
<p class="p1"></p>
<p class="p3">
<span>- za krivično djelo - teško ubistvo pokušaju iz čl. 144. tačka 8. u vezi čl. 20. Krivičnog zakonika, kaznu zatvora u trajanju od 17 (sedamnaest) godina,</span>
</p>
<p class="p3"></p>
<p class="p3">
<span>- za krivično djelo – nedozvoljeno držanje oružja i eksplozivnih materija iz čl. 403. st. 1. Krivičnog zakonika, kaznu zatvora u trajanju od 3 (tri) mjeseca</span>
</p>
<p class="p3"></p>
<p class="p3">
<span>Pa sud optužene primjenom citiranih zakonskih odredbi, a u odnosu na optuženog B. S. i primjenom odredbi čl. 48. st. 2. tačka 2. i 51. Krivičnog zakonika, te odredbi čl. 226,229. i 374. Zakonika o krivičnom postupku,</span>
</p>
<p class="p4"></p>
<p class="p1">
<span>O S U Đ U J E</span>
</p>
<p class="p3">
<span>-  Optuženog B. S., na jedinstvenu kaznu zatvora u trajanju od 17 (sedamnaest) godina i 2 (dva) mjeseca, u koju kaznu mu se uračunava vrijeme provedeno u pritvoru počev od 04.05.2010. godine, pa nadalje dok pritvor bude trajao,</span>
</p>
<p class="p3"></p>
<p class="p3">
<span>- Optuženog M. M., na kaznu zatvora u trajanju od 6 (šest) mjeseci.</span>
</p>
<p class="p3"></p>
<p class="p3">
<span>Oštećena porodica D. se radi ostvarivanja imovinsko pravnog zahtjeva upućuje na redovnu gradjansku parnicu.</span>
</p>
<p class="p3"></p>
<p class="p3">
<span>Dužni su optuženi da na ime troškova krivičnog postupka-sudskog paušala plate ovom sudu novčane iznose od po 100,00 eura, te da na ime troškova medicinskog vještačenja po vještaku K. N., solidarno plate novčani iznos od 253,00 eura, a optuženi B. S. na ime ostalih troškova krivičnog postupka, novčani iznos od 1.555,00 eura, sve u roku od 15 dana po pravosnažnosti presude, pod prijetnjom prinudne naplate.</span>
</p>
<p class="p3"></p>
<p class="p3">
<span>Na osnovu čl.75. Krivičnog zakonika, sud  optuženom B. S., izriče:</span>
</p>
<p class="p1"></p>
<p class="p1">
<span>MJERU BEZBJEDNOSTI</span>
</p>
<p class="p1">
<span>ODUZIMANJE PREDMETA</span>
</p>
<p class="p4"></p>
<p class="p4">
<span>I to: pištolja marke "CZ", mod. 70, cal.7,65 mm, fabrički broj 325674.</span>
</p>
<p class="p1"></p>
<p class="p1">
<span>O b r a z l o ž e nj e</span>
</p>
<p class="p1"></p>
<p class="p3">
<span>Optužnicom Višeg državnog tužilaštva u Podgorici Kt.br. 67/2011 od 04.08.2011. godine, optuženom B. S. stavljeno je na teret izvršenje krivičnih djela teško ubistvo u pokušaju iz čl. 144. tačka 8. u vezi čl. 20. Krivičnog zakonika, u sticaju sa krivičnim djelom nedozvoljeno držanje oružja i eksplozivnih materija iz čl. 403. st. 1. Krivičnog zakonika, a optuženom M. M. krivično djelo nasilničko ponašanje iz čl. 399. Krivičnog zakonika. Zastupnik optužbe je na glavnom pretresu u završnoj riječi, precizirao činjenične navode optužnice na način kako je to bliže predstavljeno u izreci presude i pri tako preciziranoj optužnici u cjelosti ostao do završetka glavnog pretresa, predlažući sudu, da optužene oglasi krivim i osudi po zakonu.</span>
</p>
<p class="p3"></p>
<p class="p3">
<span>Optuženi B. S. u prethodnom postupku nije iznosio odbranu, branio se ćutanjem. U svojoj odbrani na glavnom pretresu optuženi je priznao izvršenje krivičnog djela nedozvoljeno držanje oružja i eksplozivnih materija iz čl. 403. st. 1. Krivičnog zakonika, a negirao izvršenje krivičnog djela teško ubistvo u pokušaju iz čl. 144. tačka 8. u vezi čl. 20. Krivičnog zakonika. U svojoj odbrani je naveo, da se od polovine maja mjeseca 2008. godine, njegov život pretvorio u pakao, zbog maltretiranja od strane P. D. i fizičkih napada njegovog društva, te nepostupanja nikšićke policije. Dalje je naveo, da je 13.04.2008. godine, sa svoja dva brata od strica imao verbalni sukob sa P. D., zbog čega ga je P. uzeo na zub, da bi dana 07.05.2008. godine, kod njega kući došao drug G. J. i saopštio mu da je P. rekao da će ga ubiti. Po tom saznanju obojica su otišla u policiji i prijavili P., ali je policija smatrala da nema osnova da protiv P. pokreće bilo kakav postupak. Istog dana, pola sata nakon toga, ispred kuće u kojoj živi u ul. …, sačekao ga i napao P. D. sa još tri njegova druga koje nije poznavao, nakon čega je odmah ponovo pošao u policiju i prijavio P., protiv koga je zbog tog dogadjaja podnijeta prijava. Optuženi je dalje naveo, da ga je dana 11.04.2009. godine u kafiću "…" u Nikšiću, P. D. iz čista mira gadjao flašom i da je P. tom prilikom bio u društvu 5-6 momaka, koje nije poznavao, osim D. B., a koji slučaj je takodje prijavio policiji i zbog kojeg slučaja je odlazio na sud da daje izjavu, ali mu nije bilo poznato kakav je bio ishod tog sudskog postupka. Dana 03.04.2011. godine, dok se nalazio ispred pošte sa svojim drugom M. M. na nekih 15-20 m od njih, zaustavilo se vozilo "Golf II" crne boje, iz kog vozila su izašla nepoznata lica i krenula u pravcu njega i M. M., kada je medju tim licima prepoznao P. D.. Odmah su fizički nasrnuli na njih dvojicu i tom prilikom ga je P. udario metalnom šipkom u predjelu glave, od kog udarca je zadobio povrede, zbog kojih je završio u bolnici. Medju tim licima nalazila su se i braća B. B. i B1, koji su mu tom prilikom zadavali udarce nogama i pesnicama. Uspjeli su nekako da se iščupaju, a nakon toga je u pratnji svoje majke pošao u policiju, gdje su pronašli inspektora M., koji je pitao gdje su roditelji ove djece da se izvine, dok je njegova majka insistirala šta će policija preduzeti, jer je to bio peti put da ga P. sa društvom napada, na šta je inspektor M. odgovorio da nije njegov posao da ih vodi za ruke i da mogu da podesu prijavu ukoliko to žele. Dalje je naveo, da je osim fizičkih napada na njega bilo i provociranja, tako što bi 5-6 momaka prolazilo kolima ulicom gdje živi, da su ga tom prilikom gledali i dobacivali, zbog čega praktično nije ni mogao da izadje iz kuće. Povukao se u sebe i rijetko izlazio kako se ne bi sreo sa P. D. i njegovim društvom, što je primijetila njegova majka, kojoj je ispričao da ima nesanice, da se povukao u sebe, da ne može da izadje ni sa djevojkom da prošeta, jer oni ne bi prezali da ga napadnu, zbog čega mu je majka predložila da podju kod psihijatra, na što je pristao i u nekoliko navrata odlazio kod ljekara. Nije umio da objasni što je razlog da ga D. B., B. B. i B. B1. napadaju, jer njih uopšte nije poznavao i sa njima nije imao nikakav sukob. Nakon poslednjeg napada kod pošte, odlučio je da nabavi oružje kako bi se zaštitio, jer P. D. nikada nije bio sam, već u društvu grupe momaka njih 6-7, a imao je utisak da će P. D. i braća B. da ga napadaju cijeli život, jer policija nije postupala po njegovim prijavama. Pištolj je počeo da nosi 15 dana prije kritičnog dodgadjaja, s tim što nije mogao da se izjasni o kakvom se pištolju radilo. Pištolj je nosio kad bi izlazio u grad i pritom molio boga da ne sretne P. i njegovo društvo, prvenstveno misleći na braću B. i P., a i druge momke, čija imena nije znao da kaže. Kritičnog dana je izašao da prošeta sa svojim drugom M. M., i šetajući prolazio je ulicom gdje se nalazi sportska radnja, ali je trotoar u toj ulici bio zatvoren, zbog gradnje hotela, pa su hodali ulicom. Dolaskom ispred sportske radnje, iz iste je istrčao D. B., a za njim još neka dva momka. Kada je vidio D. B. doživio je šok, premro je od straha, misleći da će to biti deseti put da ga napadaju, pa je izvadio pištolj da ih zaplaši. U tom trenutku nepoznati momak je jurnuo na njega, s tim što nije znao da objasni ni kako taj momak izgleda, niti u čemu je bio obučen, nakon čega je podigao pištolj koji je držao u ruci, ali nije znao da se izjasni da li je pištolj usmjerio u pravcu tog momka, da bi potom opalio iz pištolja, ali se nije mogao sjetiti koliko puta, nakon čega se ne sjeća daljeg toka dogadjaja. Dalje je naveo, da nije vidio da je M. M. počeo da udara D. B., ostavljajući mogućnost da se to možda i dogodilo, da mu namjera nije bila da se toga dana sa bilo kim obračunava, ali da nije mogao da dozvoli da ga neko čitavog života maltretira po gradu i ponižava i da je pištolj izvadio iz čistog straha da bi zaplašio D. i njegove drugove. Pri ovakvoj odbrani optuženi je ostao do završetka glavnog pretresa, izražavajući žaljenje što je oštećeni D. B. smrtno stradao u predmetnom dogadjaju.</span>
</p>
<p class="p3"></p>
<p class="p3">
<span>Optuženi M. M. u prethodnom postupku nije iznosio svoju odbranu, branio se ćutanjem. Na glavnom pretresu optuženi je negirao izvršenje krivičnog djela stavljenog mu na teret optužnicom i u svojoj odbrani naveo, da se sa B. S. poznaje još iz djetinjstva, da je sa njim trenirao vaterpolo i da mu je bilo poznato da B. ima problema sa P. D. i njegovim drugovima, ali da se u taj sukob nije miješao. Dalje je naveo, da je iz priče B. S. saznao da P. i njegovo društvo stalno kolima prolaze ulicom u kojoj živi B., da mu dobacuju i da ga provociraju. Mjesec dana prije kritičnog dogadjaja bio je zajedno sa B. S. kod pošte na skveru, kada se nedaleko od njih zaustavilo jedno vozilo, iz kojeg su izašla četiri momka sa šipkama i to braća B. B. i B1, D. B. i P. D.. Njemu su prišli B. B. i D. B. i počeli da ga udaraju pesnicama, sve dok nije pao na zemlju, nakon čega je uspio da se podigne i zajedno sa B. S. uspujevaju da pobjegnu u PC "…" na skveru. Nakon toga pošao je u bolnicu, jer je bio povrijedjen, a iz bolnice je otišao u policiju, gdje je dao izjavu i prijavio svu četvoricu. Nekoliko dana nakon toga stigao mu je poziv da se javi u policiju kako bi izvršio prepoznavanje i to konkretno Braće B., koje je odmah prepoznao, ali se tom prilikom inspektor nasmijao i rekao da to nijesu braća B.. Kritičnog dana, zajedno sa B. S. izašao je da prošetaju i popiju kafu, kao što su to radili i svaki drugi dan. Napravili su nekoliko krugova po centru, odnosno korzou u N., a zatim sjeli u lokal "…", kada ih je majka B. S. pozvala da dodju na ručak. Nakon što su popili kafu krenuli su u pravcu stana B. S., odnosno skvera, gdje su trebali da skrenu desno u ulicu gdje živi B. Idući prema skveru prolazili su kroz jednu jednosmjernu ulicu iz pravca Opštine, u kojoj je na jednom dijelu bio zatvoren trotoar, jer se radila fasada na jednoj zgradi. Kako nijesu mogli proći trotoarom, nastavili su kretanje sredinom ulice, a nakon što su prošli gradilište, krenuli su da se ponovo vrate na trotoar, kada je na nekih 20-30 m od butika sa svoje desne strane vidio D. B. kako izlazi iz butika, a za njim još dva njemu nepoznata momka. Tada vidi kako D. kreće prema njemu. Susreli su se izmedju parkiranih automobila ispred trotoara gdje je došlo do tuče izmedju njih dvojice. Optuženi je objasnio, da je on krenuo prema D., misleći da će on i ta dva momka da ga napadnu i prvi je udario D. B. stisnutom pesnicom desne ruke u predjelu glave, nakon čega mu je D. uzvratio udarac takodje stisnutom pesnicom. Tom prilikom razmijenili su nekoliko udaraca, kojom prilikom su se pomjerali. Nije obraćao pažnju na B. S. i nije znao da kaže gdje se on za to vrijeme nalazio, da bi u jednom trenutku čuo pucanj, ali nije vidio ko puca, nakon čega je krenuo da bježi, kada ispred sebe vidi B. S.. Prošli su ulicom od stare Muzičke škole i otišli do starog bedema u N.. Tu mu je B. S. rekao da je upotrijebio pištolj i da je pucao u jednog momka. B. je bio pod velikim stresom, kao i čitavog dana, jer se svo vrijeme okretao. Savjetovao je B. da odmah podje i da se preda policiji, nakon čega su pozvali jednog njihovog druga i zamolili ga da se raspita što se desilo ispred butika i kada su čuli što se desilo nijesu mogli da vjeruju. Na bedemu su ispušili po cigaretu, a nakon 5 minuta došla je i policija i uhapsila ih. Optuženi je dalje naveo i objasnio, da nije znao da B. kod sebe ima pištolj kritičnom prilikom, da nije znao da uopšte ima pištolj, jer mu to B. nikada nije rekao, da su se on i D. susreli na nekih 10-15 metara od ulaza u butik, da je kritičnom prilikom u desnoj ruci imao boks, koji je stavio na ruku u trenutku kada je ugledao D. B., ali da se ne radi o metalnom boksu, već o dvostrukom sloju kože, koji se nekada pravio u Željezari u Nikšiću, koji na sebi nije imao metalnih šiljaka, a koji je stavio u ruku, kako bi imao jači udarac i koji boks je bacio kada je vidio da dolazi policija. Dalje je naveo, da prilikom šetnje korzoom zajedno sa B., odnosno dok su pili kafu u lokalu "…", nije primijetio D. B., braću B. i još neke momke. Pri ovakvoj odbrani optuženi je u cjelosti ostao do završetka glavnog pretresa, izražavajući žaljenje što je u predmetnom dogadjaju smrtno stradao oštećeni D. B..</span>
</p>
<p class="p3"></p>
<p class="p3">
<span>Sud je u dokaznom postupku saslušao svjedoke P. D. i B. D., na saglasan predlog stranaka pročitao iskaz svjedoka oštećenog D. N., sa zapisnika o saslušanju svjedoka Ki.br. 60/11 od 01.06.2011. godine i zapisnika o glavnom pretresu od 05.04.2012. godine, svjedoka oštećenog D. B., sa zapisnika o saslušanju svjedoka Ki.br. 60/11 od 01.06.2011.godine i zapisnika o glavnom pretresu od 05.04.2012. godine, svjedoka B. B. sa zapisnika o saslušanju svjedoka Ki.br. 60/11 od 01.06.2011. godine i zapisnika o glavnom pretresu od 05.04.2012. godine, svjedoka B. B1., sa zapisnika o saslušanju svjedoka Ki.br. 60/11 od 02.06.2011. godine i zapisnika o glavnom pretresu od 05.04.2012. godine, svjedoka M. S. sa zapisnika o saslušanju svjedoka Ki.br. 60/11 od 01.06.2011. godine i zapisnika o glavnom pretresu od 05.04.2012. godine, svjedoka B. Z. sa zapisnika o glavnom pretresu od 13.09.2012. godine, svjedoka Lj. M. sa zapisnika o glavnom pretresu od 13.09.2012. godine, Zapisnika o uvidjaju Istražnog sudije Višeg suda u Podgorici, Kri.br. 386/11 od 05.05.2011. godine, Službenu zabilješku Uprave policije PJ Nikšić o izvršenom uvidjaju na licu mjesta, Ku.br. 226 od 04.05.2011.godine, te izvršio uvid u skicu lica mjesta i fotodokumentaciju br. 384/11 od 04.05.2011. godine, Službenu zabilješku Uprave policije PJ Nikšić Ku.br. 226 od 05.05.2011. godine, Potvrdu o privremeno oduzetim predmetima Uprave policije PJ Nikšić od 04.05.2011. godine, Obdukcioni zapisnik KC CG Odjeljenja za sudsku medicinu, S. br. 51/11 i usmeno izjašnjenje vještaka obducenta prof. dr.Č. D., sa za zapisnika o glavnom pretresu od 24.05.2012. godine, Izvještaj KC CG o prisustvu alkohola u krvi od oštećenog D. B. A.br. 573 od 05.05.2011. godine, Izvještaj o vještačenju parafinskih rukavica Uprave policije Forenzički centar Danilovgrad broj 2028/11 od 24.06.2011. godine i usmeno izjašnjenje vještaka hemijske struke I. Lj. sa zapisnika o glavnom pretresu od 24.05.2012. godine, Izvještaj obiološkom vještačenju Uprave policije Forenzički centar Danilovgrad br. 2128/11 od 26.05.2011. godine i usmeno izjašnjenje vještaka forenzičke genetike K. S., sa zapisnika o glavnom pretresu od 24.05.2011. godine, Izvještaj o trasološkom vještačenju Uprave policije Forenzički centar Danilovgrad br. 2115/11 od 24.05.2011. godine i usmeno izjašnjenje vještaka trasologa J. M. sa zapisnika o glavnom pretresu od 24.05.2012. godine, Izvještaj o vještačenju daljine pucanja Forenzičkog centra Danilovgrad br. 2116-1/11 od 06.06.2011. godine, te izjašnjenje vještaka hemijske struke I. Lj., sa zapisnika o glavnom pretresu od 24.05.2012. godine, Izvještaj o prtisustvu barutnih čestica Uprave policije Forenzički centar Danilvoghrad br. 2117 od 31.05.2011. godine i usmeno izjašnjenje vještaka hemijske struke I. Lj., sa zapisnika o glavnom pretresu 24.05.2012. godine, Izvještaj o balističkom vještačenju Uprave policije Forenzički centar Danilovgrad br. 2026/11 od 27.05.2011. godine i usmeno izjašnjenje vještaka balističara M. M. sa glavnog pretresa od 24.05.2012. godine, Nalaz i mišljenje stalnog sudskog vještaka medicinske struke dr.K. N. od 05.07.2011. godine, te usmeno izjašnjenje ovog vještaka sa zapisnika o glavnom pretresu od 05.07.2012. godine, Istorija bolesti sa medicinskom dokumentacijom za oštećene D. N. i D. B., Opšte bolnice u Nikšiću, Nalaz i mišljenje komisije vještaka koji su obavili sudsko psihijatrijsko vještačenje optuženog B. S. od 19.11.2012. godine, te saslušao predstavnika komisije vještaka na glavnom pretresu, Izvršio uvid u video materijal izuzet sa dvije kamere video nadzora, sa spoljašnje strane objekta "…", Uvid u fotodokumentaciju Uprave policije PJ Nikšić br. 17-28-244-872/1415 od 05.05.2011. godine i pročitao Izvod iz kaznene evidencije za optužene B. S. i M. M., Uprave policije PJ Nikšić br. 1823 od 02.10.2011. godine.</span>
</p>
<p class="p3"></p>
<p class="p3">
<span>Svjedok oštećeni D. N. je u svom iskazu u prethodnom postupku na zapisniku o saslušanju svjedoka, Ki.br. 60/11 od 01.06.2011. godine, naveo, da ga je kritičnog dana pozvao brat B. da podju u grad zajedno sa njihovim drugom D. B., koji je namjeravao da u gradu kupi patike. Tom prilikom B. mu je rekao da će sa njima ići i braća B. B. i B1., koji su već bili ispred njihove kuće i čekali u kolima. Dolaskom u grad razdvojili su se, tako što su njegov brat B. i B. B. otišli u jedan kozmetički salon na tretman obrva, dok su on, B. B. i D. B. krenuli u obilazak prodavnica kako bi D. pronašao i kupio patike. Najprije su svratili u butik "…", a nakon toga i u ostale prodavnice. Ulazeći u butik "…" kroz staklena vrata koja je zatvarao, primijetio je da su ispred te radnje prošli M. M., kojeg je znao iz vidjenja i još jedan momak kojeg nije poznavao, a za koga je pretpostavio da je B. S.. Svjedok je dalje naveo, da mu je od ranije bilo poznato, da su braća B. i neki P. imali konflikt sa B. S. i M. M. i da su ih prebili. B. i M. su prošli ispred butika "…" neosvrćući se nastavljajući u pravcu centra grada. Nakon butika "…" jedno vrijeme su šetali kroz centar grada gdje su se sreli sa B. i B. B1., sa kojima su nastavili da šetaju po centru. Prolazeći naspram restorana "…", svjedok je primijetio da na terasi tog lokala na udaljenosti od nekih 20-tak metara sjede B. S. i M. M., da su na terasi sjedjeli samo njih dvojica, dok na stolu ispred njih nije vidio bilo kakvo piće. Pokušavao je da ne gleda u njihovom pravcu, zbog sukoba koji su imali sa B. i P.. Naklon toga su nastavili šetnju u pravcu lokala "…" i dok su prolazili pored jedne pivnice, svjedok se okrenuo instiktivno i vidio da B. i M. idu za njima na rastojanju od nekih 5-6 metara. Po dolasku ispred butika "…" sva petorica su ušla u unutrašnjost i otišli na sami kraj butika gdje su se nalazile patike, dok je on ostao pri ulaznim vratima, odnosno izlogu butika i posmatrao prema vani, gledajući da li će proći B. i M.. Sakrio se iza jedne lutke kako ga oni ne bi primijetili, a onda vidi M. M. kod jednog prolaza, koji se nalazio preko puta butika kako gleda nešto lijevo-desno, a zatim vidi B. kako ulazi u taj prolaz, nakon čega ga gubi iz vida. Svjedok je objasnio, da se taj prolaz ne nalazi tačno naspram butika u kome se on nalazio, već malo ukoso prema kružnom toku. Nakon toga je prišao svom bratu B. i ostalim drugovima i rekao im gdje su M. i B., ali oni na to nijesu reagovali, zbog čega se ponovo vratio kod izloga da osmatra. Nakon što su završili razgledanje patika krenuli su da izlaze iz butika. Najprije je izašao D. B., koji je krenuo malo lijevo od ulaza i tada svjedok vidi da B. i M. kreću da pretrčavaju ulicu. Vidio je da B. S. u ruci ima pištolj, koji je izvadio iza pojasa i trčeći preko ulice ga je repetirao. B. je najprije okrenuo pištolj prema njemu, dok se sa lijeve strane svjedoka nalazio njegov brat B.. Tada svjedok govori B. "nemoj brate, što je problem", držeći ruke podignute uvis, dajući do znanja B. da ne želi nikakav konflikt. Na te riječi B. mu je odgovorio "bježi tamo, makse tamo", sve vrijeme držeći na nišanu njega i B., tako što je premještao ruku u kojoj je držao pištolj čas u pravcu njega, čak u pravcu B. u visini gornjih djelova tijela i to sa razdaljine od 1-2 metra. Za to vrijeme svjedok vidi kako se M. M. i D. B. tuku, udarajući se pesnicama, dok je M. M. u desnoj ruci imao bokser. U jednom trenutku B. je krenuo na B. S. i tada B. dva ili tri puta puca u B., nakon čega B. pada. Kada je čuo prvi pucanj i on je krenuo na B., ali je B. tada dva puta pucao u njega i pogodio ga u grudi i nogu, zbog čega je pao. Svjedok nije vidio da je B. pucao i na D., ali mu je poznato da je D. imao povredu noge. Dok je ležao na zemlji, čuo je kako se neko dere vičući "B., B.", zbog čega se pridigao i vidio svog brata B. kako leži pored D. B. koji je držao B. glavu. Pritrčao je B., kao i još jedan momak koji je tu naišao kolima. Dozivali su B., ali on nije reagovao, nakon čega su sa tim momkom B. ubacili u auto i odvezli u bolnicu. Svjedok je dalje naveo, da izmedju B. S. sa jedne strane i njega i njegovog brata B. sa druge strane nije bilo nikakvog fizičkog kontakta, da je B. držo ispruženu desnu ruku u kojoj je držao pištolj u trenutku ispaljenja prvog metka u B., a da su za svo vrijeme dogadjaja braća B. bila u butiku "…", gdje su se krili sve dok B. i M. nijesu pobjegli, kada su izašli na vrata butika i počeli da psuju za M. i B.. </span>
</p>
<p class="p3"></p>
<p class="p3">
<span>Na glavnom pretresu svjedok oštećeni je ponovio svoj iskaz iz prethodnog postupka, s tim što je dodao i pojasnio, da je kritičnom prilikom on prvi izašao iz butika "…" i samo što je napravio jedan korak, vidio je kako optuženi B. užurbano hoda u pravcu butika "…", kako iz pojasa vadi pištolj i repetira ga, a zatim je pištolj uperio u njegovom pravcu, kada se nalazio od nekih 6-7 metara od njega i tako sa uperenim pištoljem mu je prilazio. Svjedok je dalje naveo, da je za njim iz butika izašao D. B., koji je krenuo lijevo od ulaznih vrata butika, jer je vidio pištolj u rukama B., ali je tada pritrčao optuženi M. M. i počeo da udara D.. Tom prilikom u desnoj ruci optuženog M. vidi metalni boks sa kojim je udarao D.. Za to vrijeme njegov brat B. i braća B. su bili u butiku "…". U jednom trenutku B. S. se pomjerio, tako što je prešao na drugu stranu, kada mu je izlog butika bio sa desne bočne strane, sve vrijeme držeći pištolj u njegovom pravcu, kada je iz butika izašao njegov vrat B. i krenuo u pravcu njega gdje su se nalazi D. i M.. Kada je B. vidio da optuženi B. drži uperen pištolj u njegovom pravcu, stao je i tada B. uperava pištolj u pravcu B. u kom trenutku je razmak izmedju B. i njega do 2,5 metra, a izmedju B. i B. oko 1,5 metara, s tim što su bili licem okrenuti jedan prema drugom. U trenutku kada je optuženi B. pištolj usmerio u njegovom pravcu, B. je napravio jedan korak prema B…,s tim što su mu ruke bile spuštene i tada optuženi B. ponovo okreće pištolj u pravcu B. i ispaljuje tri metka. Kada je to vidio, krenuo je u pravcu optuženog B. i kada mu je prišao na oko dva metra od cijevi pištolja, B. je ispalio dva metka, od kojih ga je jedan pogodio u grudi, a drugi u lijevu natkoljenicu. Tada čuje kako D. B. doziva njegovog brata B., što je bio razlog da se okrene prema svom bratu, koga vidi bespomičnog na zemlji. Za svo to vrijeme braća B. su bila u butiku i nijesu izlazili sve do trenutka dok optuženi B. i M. nijesu poblegli sa lica mjesta. Svjedok je dalje dodao i objasnio, da mu je poznato da izmedju braće B., P. D. i D. B. sa jedne strane i B. S. i M. M. s druge strane desila tuča, ali nije znao da objasni da li je u toj tuči učestvovao i D. B., osim da je ranije u lokalu "…", D. B. dobio bocu u glavu od nekog B., a sve zbog P. D., koji je prethodno imao sukob sa tim B.. Povod tuči po saznanju svjedoka bio je dogadjaj u lokalu "…", kada se B. B. posvadjao sa M. i B., a što mu je ispričao B. B. ispred lokala "…" kritične noći gdje se svjedok sreo sa njim. </span>
</p>
<p class="p3"></p>
<p class="p3">
<span>Upitan da objasni razlike u svojim iskazima u prethodnom postupku, kada je naveo, da je iz butika prvi izašao D. B., u odnosu na svoj iskaz na glavnom pretresu u kome je tvrdio da je on prvi izašao iz butika, svjedok je naveo, da je prilikom davanja iskaza u istražnom postupku bio u šoku i da nije mogao sve da ispriča onako kako se desilo, niti se mogao sjetiti samog redosleda dogadjanja, ostajući pri tvrdnji koju je iznio u svom iskazu na glavnom pretresu, da je upravo on prvi izašao iz butika, a za njim D. B., a potom tek njegov brat B.. Kao oštećeni pridružio se krivičnom gonjenju protiv optuženih, ali u odnosu na njih nije postavio imovinsko pravnih zahtjev.</span>
</p>
<p class="p3"></p>
<p class="p3">
<span>Svjedok oštećeni D. B. u svom iskazu u prethodnom postupku na zapisniku o saslušanju svjedoka Ki.br. 60/11 od 01.06.2011. godine, naveo, da je kritičnog dana šetao po centru N. sa svojim drugovima, braćom D. B. i N., i braćom B. B. i B1. Tokom šetnje ušli su u butik "…", jer je imao potrebe da kupi patike i dok su razgledali patike u butiku, nakon nekih 5-6 metara od ulaska, D. N. im je rekao da je primijetio B. i M. preko puta butika, ali on tome nije pridavao nikakav značaj. Iako mu je bilo poznatoda su ranije braća B. imala neki problem sa B. i M. kada su se potukli i zbog čega je intervenisala policija. Potom su krenuli da izlaze iz butika, on je prvi izašao, a odmah za njimi N. i to sa njegove desne strane. Nakon što je izašao iz butika, sa druge strane ulice, vidio je M. M. i B. S. kako pritrčavaju i kako tokom tog pritrčavanja B. iza pojasa vadi pištolj koji repetira. Zbog toga je skrenuo lijevo gledano iz butika, ali mu je M. pritrčao i nasrnuo na njega udarajući ga šakama u glavu, s tim što je u desnoj ruci imao neki metalni predmet. Za svo to vrijeme sukoba sa M., obraćao je pažnju i na B. koji je u ruci držao pištolj, a koji je stajao naspram braće D. i stalno na nišanu držao čas jednog, čas drugog, dok braću B. tom prilikom nije vidio. U jednom trenutku zadobio je udarac od M. od kojeg je pao na zemlju, a nakon toga čuje puno pucnjeva. Vidio je kako je D. B. pao, a odmah za njim i N., da bi potom osjetio da je pogodjen metkom u nogu i to dok je bio u ležećem položaju. Svjedok je dalje naveo i objasnio, da je fizički kontakt ostvaren samo izmedju njega i M. M., kome nije uzvraćao na udarce, osim što je pokušao da se zaštiti rukama, da B. S. nije imao fizički kontakt sa braćom D., te da se B. od braće D. nalazio 1-2 metra, da je čuo da je D. B. govorio nešto u smislu "stanite, nemojte", a B. S. "ćutite tišina". </span>
</p>
<p class="p3"></p>
<p class="p3">
<span>Na glavnom pretresu ovaj svjedok je ponovio svoj iskaz iz prethodnog postupka, s tim što je dodao i pojasnio, da je kritičnog dana bio obučen u sivu majicu, plave farmarice i crne patike, da je D. N. imao crnu jaknu, crne farmerice i bijele patike, da je kritičnom prilikom na desnoj ruci vidio jedan metalni predmet, odnosno boks crne ili plave boje, sa kojim ga je udarao, da je u cilju odbrane podigao ruke pokušavajući da blokira te udarce, da je nakon pada na zemlju zbog udarca optuženog M. začuo pucnje i u tom trenutku vidio, da je sa njegove desne strane prvo pao D. B., da je onda začuo još nekoliko pucnjeva i vidio kako pada D. N., nakon čega je optuženi B. prišao njemu i dok je ležao na zemlji u njegovom pravcu ispalio nekoliko metaka, kada je osjetio bol u predjelu lijeve butine. Svjedok je dalje naveo, da je izmedju braće B. sa jedne strane i B. i M. sa druge strane bila tuča na Skveru kod pošte prije predmetnog dogadjaja, da je tom prilikom i on bio u društvu braće B., jer se sa njima drugi, kao i P. D., ali da tom prilikom sa B. nije imao kontakta, dok je M. samo odgurnuo, te da mu je poznato da se povodom tog dogadjaja pred Osnovnim sudom vodi postupak u kome je on okrivljeni zajedno sa braćom B. i P. D., do ku optuženi B. i M., dalje je objasnio, da su kasnije saznali da je razlog toj tuči bila svadja koja se ranije desila u diskoteci izmedju B. B. i optuženog M., a poznato mu je da je njegov dobar drug P. D. odavno imao sukob sa B. S., te da je bio prisutan u lokalu "…" kada je došlo do sukoba izmedju P. i njegovog društva sa jedne strane i B. i njegovog društva sa druge strane, a kojom prilikom je prvi put u životu vidio B.. Tom prilikom je pokušao da spriječi da dodje do tuče, jer mu je lokal držao zet, ali je od nekog iz društva B. dobio bocu u glavu, zbog kojeg dogadjaja se takodje vodio postupak pred sudom za prekršaje u N., u kome je on imao svojstvo oštećenog. Nakon tog dogadjaja u istom lokalu se više puta srijetao sa B., ali medju njima nije bilo nikakvog sukoba. Svjedok nije znao da objasni koji je razlog sukoba izmedju P. D. i B. S., osim da je čuo da je B. napao P. i njegovu sestru, ali nije znao da kaže da li je to pravi razlog sukoba. Dalje je objasnio, da je od optuženog M. najprije zadobio jedan udarac u glavu, od kog udarca nije pao, nakon čega je uslijedila serija od 4-5 udaraca takodje u glavu, usljed kojih je pao. Kao oštećeni pridružio se krivičnom gonjenju protiv optuženih i u odnosu na njih postavio imovinsko pravni zahtjev.</span>
</p>
<p class="p3"></p>
<p class="p3">
<span>Svjedok B. B. je u svom iskazu u prethodnom postupku na zapisniku o saslušanju svjedoka Ki.br. 60/11 od 01.06.2011.godine, naveo, da je kritičnog dana izmedju 13,00 i 14,00 časova, šetao sa drugovima braćom D. B. i N., D. B., kao i sa njegovim rodjenim bratom B. B.. Sjeća se da je D. B. imao namjeru da kupi patike, zbog čega su ušli u butik sportske opreme "….", koji se nalazi u Njegoševoj ulici, gdje su razgledali patike. Po završenom razgledanju krenuli su da izlaze iz butika, tako što su najprije izašla braća D. i D. B., i kada je on krenuo da izlazi, sa ulaznih vrata vidio je kako sa druge strane ulice prema njima trče M. M. i B. S., koji je u ruci imao pištolj, koji je trčeći preko ulice repetirao. U tom trenutku brat ga je povukao u unutrašnjost lokala, zbog čega je napravio jedan korak unazad. Svjedok je vidio, da je B. prišao braći D., a M. M. D. B. i udario ga nekim metalnim predmetom, za koji nije bio siguran da li je bokser ili nešto drugo, da bi nakon toga začuo pucnje. U trenutku kada je začuo pucnje nalazio sena ulaznim vratima butika vidjevši da B. drži pištolj uperen u braću D. i to u visini grudi, dok je pištolj pomjerao lijevo-desno, a u jednom tretnutku prema njemu. Vidio je da je B. najprije pucao u D. B., ali nije znao da kaže što se nakon toga dešavalo, jer se daljeg toka ne sjeća, osim da je potrčao za M. M., ali nije znao da kaže da li ga je sustigao. Svjedok je dalje naveo, da se sjeća da je u jednom vozilu sa svojim bratom ubacio D. B. i sa tim vozilo se odvezao do bolnice. Svjedok je dalje naveo, da mu se čini da je neko iz društva, dok su razgledali patike u butiku rekao, da su ulicom prošli B. i M., ali da tome nije pridavao neki značaj, već su nastavili da razgledaju patike, da je dva mjeseca prije kritičnog dogadjaja imao sukob sa M. M., da su tom prilikom razmijenili nekoliko udaraca kod Skvera u Nikšiću, a zbog čestih provokacija prema njemu od strane M. M., dok sa S. B. nikada nije imo konflikta, kao ni njegov brat. U sukobu kod Skvera osim njega i njegovog brata učestvovali su i P. D., kao i D. B., dok je sa B. bio M., dok su M. M. i B. S. tom prilikom razmjenjivali udarce.</span>
</p>
<p class="p3"></p>
<p class="p3">
<span>Na glavnom pretresu ovaj svjedok je naveo, da je kritičnog dana bio u butiku sportske opreme "…." zajedno sa svojim bratom B., braćom D. i D. B., kako bi D. kupio patike, da su krenuli da izadju iz butika, kada je primijetio optuženog M.K M. kako trči prema butiku sa suprotne strane ulice, malo iskosa sa lijeve strane gledano iz pravca butika i da u ruci drži neki metalni predmet. Istovremeno je vidio i B. S. koji sa istog mjesta trči prema jednom butiku, drži pištolj u ruci i u trku ga repetira, nakon čega B. podiže usta cijevi pištolja u pravcu njega i njegovog brata i to u trenutku kada je krenuo da izadje iz butika, odnosno kada je lijevom nogom iskoračio preko praga i kada ga je brat B. uhvatio i povukao nazad u butik. Dalje je naveo, da se B. S. nakon dolaska ispred samog ulaska u butik, okrenuo prema pokojnom D. B., podigao pištolj u njegovom pravcu i počeo da puca, nakon čega B. pada, a B. nastavlja da puca i kreće u krug, ali se svjedok nije mogao izjasniti da li je B. prvo pucao u D. N. ili u D. B., nakon čega se ponovo okrenuo u pravcu njega i njegovog brata i upera pištolj, ali pištolj nije opalio, već je počeo da škljoca. Tada B. kreće da bježi, a zatim M. M., dok on istrčava iz lokala i kreće za M. M., ali nije uspio da ih stigne, da bi se potom vratio i prišao pokojnom D. B. i uz pomoć N. istog su ubacili u vozilo "Golf III" crvene boje i otišli u bolnicu. </span>
</p>
<p class="p3"></p>
<p class="p3">
<span>Nakon što mu je predočen njegov iskaz iz prethodnog postupka, svjedok je naveo, da se ne sjeća da je takav iskaz dao kod istražnog sudije, ali nije sporio da su to njegove riječi navodeći, da je tom prilikom bio pod stresom i inekcijama. Dalje je naveo, da je vidio da je optuženi M. prišao D. B. i da ga je udario, a moguće i više puta, te da je i kod istražnog sudije rekao, da je B. najprije uperio pištolj u pravcu njega i njegovog brata, te da je pištolj usmjerio i naknadno, ali je pištolj samo škljocnuo, ali mu nije jasno kako to nije ušlo u zapisnik, navodeći da se dogadjaj desio upravo onako kako ga je opisao u svom iskazu na glavnom pretresu. Odgovarajući na pitanja ovaj svjedok je naveo, da je učestvovao u tuči koja se desila mjesec dana prije kritičnog dogadjaja na Skveru u Nikšiću, u kojoj tuči su sa jedne strane učestvovali on, njegov brat B., D. B. i P. D. s jedne strane i M. M. i B. S. s druge strane, te da se povodom te tuče pred Osnovnim sudom u Nikšiću vodi postupak protiv njega i njegovog brata B., P. D. i D. B., dok su B. i M. u tom postupku oštećeni. Dalje je naveo, da ga je M. i godinu dana prije toga provocirao, ali da on na te provokacije nije uzvraćao, da ga je M. noć prije tog dogadjaja na S. provocirao u diskoteci "D.", kada je bio u društvu sa djevojkom, zbog čega je prišao M., pitajući ga zašto ga provocira, nakon čega je došlo do tuče, ali da sa B. S. nikada nije imao sukoba, ali ga je znao iz vidjenja. Svjedok je dalje naveo i objasnio, da je P. D. njegov drug iz Gimnazije i da mu je poznato da je P. imao sukob sa B. S., ali da ne zna razlog tog sukoba, niti od kad taj sukob traje, osim da je 2009. godine, u lokalu "…" došlo do tuče izmedju P. i B., kada je bio u društvu sa P., ali nije znao da objasni i što je bio razlog te tuče. Dalje je naveo, da je kritičnog dana na sebi imao crnu trenerku sa žutim štraftama na rukavima i nogavicama. </span>
</p>
<p class="p3"></p>
<p class="p3">
<span>Svjedok B. B. je u svom iskazu u prethodnom postupku na zapisniku o saslušanju svjedoka Ki.br. 60/11 od 02.06.2011. godine, naveo, da je kritičnog dana izmedju 13,00 i 14,00 sati bio u centru grada sa svojim bratom B., i drugovima D. B. i braćom B. i N. D., jer je D. imao namjeru da kupi neke patike, zbog čega su obilazili prodavnice sportske opreme, nakon čega su ušli u prodavnicu "…" koja se nalazi u Nj.. u.., gdje su razgledali patike, a zatim krenuli da izlaze iz radnje. Izlazeći iz te prodavnice svjedok je vidio, da preko ulice prema njima trče dva momka, od kojih mu se jedan učinio poznat iz vidjenja i to M. M., dok drugog momka do tada nije poznavao. M. se odmah uputio ka D. B. i počeo da ga udara, dok se taj drugi momak koji je imao pištolj u ruci, uputio prema njemu i njegovom bratu, a zatim i okrenuo pištoj prema njima. U tom trenutku povukao je svog brata B. za trenerku, povlačeći ga prema unutrašnjosti prodavnice, tako što je on bio u blizini praga izlaznih vrata, a B. blizu praga sa spoljašnje strane. Nakon toga momak koji je imao pištolj okreće prema B. D., a zatim se čuju pucnji, s tim što se svjedok nije mogao izjasniti ko je na koga puca, jer je bio u tom trenutku već izbezumljen, osim, da je zajedno sa bratom D. B. unio u neko vozilo marke "Golf", sa kojim su se odvezli u pravcu bolnice. Svjedok je dalje naveo i objasnio, da je vidio da M. M. udara D. prije nego što je začuo pucnje, ali da nije obraćao posebnu pažnju prema njima, već na momka koji je držao uperen pištolj u njega i brata. Dalje je objasnio, da je taj momak držao uperen pištolj u njega sa ispruženom rukom sa udaljenosti nekih 2 metra, dok su se B. i N. D. u tom trenutku nalazili sa lijeve strane gledano ka ulici, takodje sa udaljenosti od nekih 2 metra. Svjedok je dalje naveo, da je M. M. prvi put vidio 2-3 mjeseca prije kritičnog dogadjaja kod Skvera u Nikšiću, kada se iz grada vraćao kući, kada je vidio da se njegov brat B. raspravlja sa jednim momkom za koga je kasnije saznao da je M. M., kao da se sa M. raspravlja i P. D., nakon čega su B. i M. M. razmijenili par udaraca. Tom prilikom vidio je da je u društvu sa M. još jedan momak koji je njemu tada bio nepoznat, a za koga je kasnije nakon predmetnog dogadjaja saznao daje B. S., a koji se u dogadjaju na Skveru nije nisakim tukao. Dalje je naveo, da nije čuo da je bilo ko iz njegovog društva u butiku pominjao M. i B..</span>
</p>
<p class="p3"></p>
<p class="p3">
<span>Na glavnom pretresu ovaj svjedok je uglavnom ponovio svoj iskaz iz prethodnog postupka, s tim što je dodao, da je vidio da M. M. u ruci drži neki metalni predmet, za koji je bio siguran da je bio boks, obzirom da se taj predmet presijavao, da je u jednom trenutku optuženi B. pištolj ponovo usmjerio u njega i njegovog brata B., ali da nije pucao, jer je pištolj ili zaglavio, ili ostao bez metaka. </span>
</p>
<p class="p3"></p>
<p class="p3">
<span>Nakon što mu je predočen iskaz dat u prethodnom postupku pred istražnim sudijom ovaj svjedok je naveo, da je tačno da optuženog B. nije poznavao prije kritičnog dogadjaja, već je za njega saznao naknadno, tako da nije znao ko je momak koji je kritičnom prilikom pucao, da je za B. saznao nakon tuče kod Skvera, ali da mu nije zapamtio lik, te da se dogadjaj upravo desio onako kako je to ispričao pred istražnim sudijom, s tim što je objasnio, da se zbog dogadjaja na Skveru u Nikšiću kada je došlo do tuče izmedju njegovog brata B. i M. M. vodi postupak pred Osnovnim sudom u Nikšiću, a da je on okrivljeni, a da je razlog zašto je došlo do tuče izmedju njegovog brata B. i M. svadja koja se desila noć ranije, da P. D. poznaje, ali da se sa njim ne druži i da mu nije poznato da je P. D. imao neki sukob sa B. S..</span>
</p>
<p class="p3"></p>
<p class="p3">
<span>Svjedok M. S. je u svom iskazu kako u prethodnom postupku, tako i na glavnom pretresu naveo, da nije očevidac predmetnog dogadjaja, te da se na licu mjesta zatekao neposredno nakon dogadjaja, jer mu je sticajem okolnosti automobil bio parkiran u blizini mjesta gdje se sve dešavalo. Dalje je naveo, da je za vrijeme kritičnog dogadjaja sjedio u lokalu "…" koji se nalazi u Njegoševoj ulici, nedaleko od butika "…" i da je sjedio u unutršanjosti lokala čuo pucnje, ali se sa sigurnošću nije mogao izjasniti koliko, da bi po završetku pucnjave izašao iz lokala i došao ispred butika, gdje je zatekao momka koji je ležao i još desetak ljudi, nakon čega su tog povrijedjenog momka stavili u njegovo vozilo "Golf III" crvene boje, nakon čega su tog momka odvezli do bolnice. U automobilu je prema bolnici krenuo i brat toga momka, kao i još jedan momak koji se prezivao B., a kojega nije znao od ranije. </span>
</p>
<p class="p3"></p>
<p class="p3">
<span>Svjedok B. D. je u svom iskazu navela, da su problemi sa njenim sinom počeli kada je on imao 16 godina, najprije dešavanjima na trotoaru, potom ulokalu "…", a završilo se mučkim napadom na njenog sina ispred pošte od strane P. D. i njegovog društva. Dalje je navela, da se nadala da će policija nakon iza prijava koje je podnijela zaštititi njenog sina, da će momci koji su ga napadali biti privedeni i osudjeni, ali da je policija postupila tek poslednji put nakon mučkog napada kod pošte. U tom napadu S. je završio u bolnici zbog povrda koje je zadobio. Momci koji su mučki napali S. su to radili pod okriljem policije i njihovih roditelja, konkretno majka braće B. radi u policiji, zbog čega su oni bili zaštićeni kao i njihovi drugovi. Zbog toga se obratila inspektorima M. i S. od kojih je očekivala zaštitu, ali su oni tražili od nje da povuče prijavu zbog napada kod pošte. U odnosu na kritični dogadjaj svjedok je navela, da se kobnog dana vraćala sa posla i tom prilikom se telefonom čula sa S., koji je rekao da ide da popije kafu u lokal "…" zajedno sa M. M., uz dogovor da dodju kući da nešto pojedu. Svjedok nema saznanja šta se desilo u gradu, osim da njen sin S. često tužan, da ne jede i ne spava, zbog čega ga je vodila i kod psihijatra nakon dogadjaja koji se desio 2008. godine, koji ga je pregledao i predložio S. da nastavi da dolazi kod njega, ali je S. to odbio jer je tada bio maloljetan, a i zbog sredine u kojoj živi, jer bi se odmah pročulo da je neuračunljiv. Svjedok je dalje navela i objasnila, da su momci koji koji su ga napadali imali sukob sa njenim sinom su P. D., braća B. i D. B., da joj je S. govorio da postoje još neki momci koji se kupe u grupicama, ali ni on ni ona nijesu znali ko su ti momci, da je razlog sukoba izmedju njenog sina S. i P. D. je taj, što je porodica P. na silu htjela da uda kćerku, odnosno sestru P. D. za S. brata od strica, što nije uspjelo, pa je P. D. uzeo njenog sina na zub, iako se ni ona ni S. nijesu miješali u tu vezu. Dalje je navela, da se jednom prilikom sastala sa ocem P. D. i to u policiji u prisustvu jednog inspektora, kada joj je otac P. D. rekao da on sinu ne može ništa i da ne može da odgovara za postupke svog sina, jer nad njim nema nikakvu kontrolu.</span>
</p>
<p class="p3"></p>
<p class="p3">
<span>Svjedok B. Z. je u svom iskazu naveo, da je kao ovlašćeni policijski službenik PJ Nikšić bio na licu mjesta dana 04.05.2011. godine, prilikom vršenja uvidjaja u ulici Nj... u N... i to u svojstvu inspektora za krvne delikte, da je uvidjaju prisustvovao istražni sudija Višeg suda u Podgorici M. B., koji je rukovodio uvidjajem, zajedno sa zamjenikom tužiocem, da je upoznao istražnog sudiju i tužioca sa činjenicom da na licu mjesta postoje kamere sa video nadzora prodavnice "S... V...", ali se nije mogao sjetiti da je njemu od strane istražnog sudije rečeno da se ti snimci izuzmu, odnosno nije postojala pisana naredba, već je to vjerovatno usmeno naloženo, s tim što se svjedok izjasnio da je video zapis sa kamera izuzeo službenik Višeg suda, čije ime nije znao da saopšti zajedno saslužbenikom policije S. Ž., nakon čega je taj video zapis pregledan u prostorijama policije, gdje ga je svjedok pregledao i o tome sačinio službenu zabilješku. </span>
</p>
<p class="p3"></p>
<p class="p3">
<span>Svjedok LJ. M. je u svom iskazu naveo, da je kao inspektor za krvne delikte PJ Nikšić kritičnog dana dobio obavještenje, da je ispred butika "…" došlo do pucnjave i da ima povrijedjenih, zbog čega je zajedno sa kolegama otišao na lice mjesta koje je već bilo obezbijedjeno od strane policije, nakon čega jel izvršen uvidjaj. Svjedok se sjeća da je na objektu "…" postojao video nadzor, o čemu su upoznati viši tužilac i istražni sudija, nakon čega je jedan službenik suda, vjerovatno po nalogu istražnog sudije izvršio izuzimanje video materijala, koji je potom svjedok pregledao u policiji. Radilo se o video materijalu sa više kamera koje su snimale i spolja i unutra, o čemu je sačinio službenu zabilješku. </span>
</p>
<p class="p3"></p>
<p class="p3">
<span>Svjedok P. D. je u svom iskazu naveo, da je sa optuženim B. S. bio u lošim odnosima, da je njihov sukob počeo otpirlike četiri godine prije kritičnog dogadjaja u lokalu "…", kada je B. zajedno sa svojim bratom N. nasrnuo na njega i njegovu sestru bez ikakvog razloga, udarajući njegovu sestru nogama u glavu. Nakon tog dogadjaja sukobili su se još par puta, i zbog čega ga je B. prijavljivao policiji bez ikakvog razloga. Svjedok je dalje naveo, da je u poslednjem dogadjaju on napao B. S. i udarao ga pesnicama i nogama po tijelu, a da njegovi drugovi D. B. i braća B. nijesu učestvovali u toj tuči. Tom prilikom B. je bio u društvu sa M. M.. Svjedok je dalje naveo i objasnio, da je nakon dogadjaja u lokalu "Trotoar" sa B. imao još dva kontakta i to kada je B. došao kod oca D. J. u blizini dječje bolnice u Nikšiću, kada je B. izlazio iz kuće, vidio je da je držao nešto za stomak kao da će nešto da izvadi, što je bio razlog da nasrnu jedan na drugog, ali tom prilikom se ništa strašno nije desilo. Zbog tog dogadjaja B. S. i njegova majka su ga prijavili policiji, dok se drugi konflikt desio u lokalu "…", gdje je imao sukob sa N. Z. drugom od B. S., ali ga je i zbog tog dogadjaja B. prijavio policiji. U tom dogadjaju D. B. je zadobio povredu glave. Dalje je naveo, da je presudom Osnovnog suda u Nikšiću osudjen za krivično djelo nasilničko ponašanje, zajedno sa D. B. i braćom B., na štetu B. S. i M. M., ali da ta presuda nije pravosnažna. Svjedok je potvrdio da je nakon kritičnog dogadjaja prišao sestri od strica B. S. koju je sreo u parku gdje on živi i tom prilikom joj rekao da nije poželjno da dolazi u taj kvart, zbog svega što se desilo te da je i zbog dogadjaja u lokalu "…." takodje uslovno osudjen, a da je B. u tom predmetu imao status oštećenog. </span>
</p>
<p class="p3"></p>
<p class="p3">
<span>Iz sadržine zapisnika o uvidjaju istražnog sudije Višeg suda u Podgorici, Kri.br.386/11 proizilazi, da je isti sačinjen dana 05.05.2011. godine, a povodom uvidjaja koji je izvršen u Nikšiću gdje je došlo do upotrebe vatrenog oružja od strane lica B. S. i u kom dogadjaju su zadobili povredu od vatrenog oružja D. B., D. N. i D. B.. Iz zapisnika dalje proizilazi, da je lice mjesta trotoar u ul. Njegoševoj, neposredno ispred prodavnice sportske opreme "…", naspram stare robne kuće, pored Centra za socijalni rad i to na desnom trotoaru gledano iz pravca kružnog toka, da se prodavnica "…" nalazi u prizemlju stambeno-poslovnog objekta, da se na drugoj strani kolovoza ulice Njegoševe, gledano iz pravca centra grada prema kružnom toku nalazi veći broj parkiranih vozila, približno pod pravim uglom u odnosu na podužu osu ulice, da je širina trotoara 4,9 metara. Na licu mjesta zatečeni su tragovi i to 7 čaura, cal 7,65 mm, koje su označene brojevima od 1 do 7, jedan projektil označem brojem 8, ručni sat pod brojem 11, jakna pod brojem 10, kao i krv rasuta u kapljicama po trotoaru označeni pod brojem 9, da je lice mjesta skicirano i fotografisano, dok su navedeni tragovi izuzeti sa lice mjesta i upućeni u Forenzički centar na odgovarajuće vještačenje. Iz zapisnika dalje proizilazi, da je istražni sudija naredio obdukciju tijela pok. D. B. i garderobu oštećenih i okrivljenih, kao i parafinskih rukavica radi odgovarajućih vještačenja.</span>
</p>
<p class="p3"></p>
<p class="p3">
<span>Položaj materijalnih tragova prikazan je i u fotodokumentaciji i skici lica mjesta, Uprave policije PJ Nikšić, u koju je sud izvršio uvid na glavnom pretresu. </span>
</p>
<p class="p3"></p>
<p class="p3">
<span>Iz sadržine službene zabilješke Uprave policije PJ Nikšić-Ekspozitura kriminalističke policije Ku.br. 226 od 04.05.2011. godine proizilazi, da je ista sačinjena povodom vršenja uvidjaja na licu mjesta dana 04.05.2011. godine, da se lice mjesta nalazi u Nikšiću u ul. Njegoševoj, na trotoaru ispred butika sportske opreme "…", da se u neposrednoj blizini lica mjesta na kolovoznoj površini sa lijeve strane ulice, gledano iz pravca kružnog toka tj. Stare pošte nalazi parkiran veći broj putničkih motornih vozila od čega u krugu šireg lica mjesta 7 vozila. Iz zabilješke dalje proizilazi, da je prilikom vršenja uvidjaja, na licu mjesta pronadjeno 7 čaura pištoljske municije cal 7,65 mm, jedan ispaljeni deformisani projektil, plava platnena jakna i ručni sat, dok su u neposrednoj blizini stuba ulične rasvjete uočeni tačkasti tragovi krvi, kao i na desnom retrovizorskom staklu vozila marke "…", reg. oznaka …. Na tom vozilu u predjelu prednje zaštitne maske konstatovano je i jedno oštećenje nastalo najvjerovatnije dejstvom projektila. Položaj pronadjenih tragova na licu mjesta, njihov položaj u odnosu na stajnu tačku, kao i njihov medjusobni odnos prikazani su u skici lica mjesta i fotodokumentaciji br. 384/2011 u koju je sud izvršio uvid na glavnom pretresu.</span>
</p>
<p class="p3"></p>
<p class="p3">
<span>Iz sadržine službene zabilješke Uprave policije PJ Nikšić-Ekspozitura kriminalističke policije Ku.br. 226 od 05.05.2011. godine proizilazi, da je navedenog datuma u službenim prostorijama PJ Nikšić izvršene analize materijala sa dvije kamere instalirane sa desne i lijeve strane ulaznih vrata na visini oko 3 metra ispred prodavnice "…" u Nikšiću-ul. Njegoševa, a nakon upodobljavanja vremena instaliranih kamera sa realnim vremenom.</span>
</p>
<p class="p3"></p>
<p class="p3">
<span>Iz sadržine potvrde o privremeno odzuzetim predmetima Uprave policije PJ Nikšić Ku.br. 226 od 04.05.2011. godine proizilazi, da je ovlašćeni policijski službenik te područne jedinice od optuženog B. S. privremeno oduzeo pištolj marke "Zastava M-70", cal 7,65 mm, fabrički broj 325674.</span>
</p>
<p class="p3"></p>
<p class="p3">
<span>Iz sadržine obdukcionog zapisnika Kliničkog centra Crne Gore-Odjeljenja za sudsku medicinu S.br. 51/2011 od 07.05.2011. godine, sačinjenog po vještaku obducentu prof. dr. Č. D., utvrdjeno je, da je smrt oštećenog D. B. nasilna i da je nastupila usled iskrvarenja iz rascjepa srca potpomognuta krvarenjem iz rascjepa jetre i crijeva duž kanala strijelnih rana nanesenih projektilima ispaljenih iz ručnog vatrenog oružja. Iz izvještaja se dalje utvrdjuje, da rana u lijevom dojkinom predjelu predstavlja ulaznu ranu ustreline nanesene projektilom ispaljenim iz ručnog vatrenog oružja, koja se kanalom nastavlja kroz meko tkivo, hrskavicu III rebra sa lijeve strane, grudnu kost, ulazi u desnu grudnu duplju, prolazi kroz srčani mišić, okrzava donju unutrašnju ivicu desnog plućnog krila, prolazi kroz prečagu, ulazi u trbušnu duplju, prolazi kroz jetru i završava u desnom bočnom slabinskom predjelu, gdje je u mekom tkivu nadjen projektil. Smjer kanala ove rane je kos od naprijed unazad, s lijeva udesno, odozgo nadolje. Nadalje, rana na prednjoj lijevoj strani trbuha predstavlja ulaznu ranu prostreline nanesene projektilom ispaljenim od ručnog vatrenog oružja, koja se kanalom nastavlja kroz meko tkivo, ulazi u trbušnu duplju, prolazi kroz vijuge tankog i debelog crijeve, okrzava krsnu kost i završava izlaznom ranom u lijevom krsnom predjelu. Smjer ove rane prostreline je od naprijed unazad, s lijeva udesno, odozgo nadolje, a što je prikazano u fotodokumentaciji Uprave policije PJ Podgorica br. 17-28-244-872/1415 od 05.05.2011.godine, u koju je sud izvršio uvid na glavnom pretresu.</span>
</p>
<p class="p3"></p>
<p class="p3">
<span>U svom usmenom izjašnjenju na glavnom pretresu vještak je u cjelosti ostala kod nalaza i zaključka u obdukcionom zapisniku, s tim što je objasnila, da je oštereni sada pok. D. B. u predmetnom dogadjaju zadobio dvije strijelne rane i to jednu prostrelinu i jednu ustrelinu, a što je opisano u obdukcionom zapisniku, da su prilikom vršenja obdukcije kod oštećenog ustanovljene i druge povrede uvidu oguljotina koje su nastale djelovanjem tupine mehaničkog oruđa, najvjerovatnije mehanizmom pada i udara, da obje strijelne rane imaju smjer od naprijed ka unazad, s lijeva udesno i odozgo prema dolje, što znači da su usta vatrenog oružja bila ispred, iznad i ulijevo od ulaznih rana, te da je kanal strijelnih rana veoma sličan, s tim što je kanal kod prostreline kraći i manje kos, što ukazuje, da je tijelo oštećenog D. B. prilikom zadobijanja tih strijelnih rana malo mijenjalo položaj. Vještak je dalje objasnila, da je prvo nastala rana u predjelu trbuha, da se potom tijelo malo savilo prema naprijed, nakon čega je uslijedila druga strijelna rana, a što je vještak zaključio na osnovu činjenice utvrdjene prilikom vršenje obdukcije, da je u trbušnoj duplji oštećenog bilo oko 400 ml krvi, kao i krvne prožetosti mekog tkiva iznad desnog bubrega, jer bi u suprotnom ukoliko bi prva rana bila u predjelu grudi, u trbuhu bilo znatno manje krvi. </span>
</p>
<p class="p3"></p>
<p class="p3">
<span>Sud je nalaz i mišljenje, te usmeno izjašnjenje vještaka medicinske struke prof. dr. Č. D. cijenio kao stručan, jasan, objektivan izasnovan na pravilima struke i nauke.</span>
</p>
<p class="p3"></p>
<p class="p3">
<span>Iz izvještaja Kliničkog centra Crne Gore-Odjeljenja za sudsku medicinu o prisustvu alkohola u krvi kod oštećenog sada pok. D. B. A.br. 573 od 05.05.2011. godine, proizilazi, da analizom krvi i urina metodom "Widmark", nije utvrdjeno prisustvo alkohola u organizmu oštećenog.</span>
</p>
<p class="p3"></p>
<p class="p3">
<span>Iz izvještaja o analizi parafinskih rukavica br. 2028/11 sačinjenog po vještaku hemijske struke Ivanović Ljudmile utvrdjuje se, da je pomenuti vještak analizirajući parafinske rukavice skinute sa šaka optuženih B. S., M. M., oštećenih D. N., D. B., D. B., te svjedoka B. B. i B. B1. od 04.05.2011. godine, difenanilskim testom utvrdio prisustvo barutnih čestica na šakama optuženog B. S. u koncentraciji i rasporedu, kao na skici koja je sastavni dio izvještaja u koju je sud izvršio uvid, što ukazuje na mogućnost da je isti bio povezan sa procesom opaljenja metka iz vatrednog oružja prije skidanja parafinskih rukavica, dok na folijama skinutim sa šaka D. N., D. B., D. B., B. B., B. B1. i M. M. nije utvrdjeno prisustvo barutnih čestica, što ukazuje da isti nijesu bili povezani sa opaljenjem metka iz vatrenog oružja prije skidanja parafinskih rukavica.</span>
</p>
<p class="p3"></p>
<p class="p3">
<span>Iz sadržine izvještaja o biološkom vještačenju br. 2118/11 Forenzičkog centra u Danilovgradu, utvrdjuje se da je tom centru na vještačenje dostavljen trag krvi pronadjen na trotoaru prilikom vršenja uvidjaja, kao i jakna plave boje marke "Smog" takodje pronadjena na licu mjesta, te da je predmet vještačenja bio utvrdjivanje prisustva krvi na dostavljenoj jakni, odnosno utvrdjivanje da li je krv ljudskog porijekla. Na osnovu rezultata dostavljenih uzoraka i biološkog materijala, preliminarnim testovima i imuno-hromatoskim testom utvrdjeno je, prisustvo krvi ljudskog porijekla kako na izuzetim tragovima sa trotoara, tako i dostavljene jakne marke "Smog", a pri kom izvještaju je u cjelosti ostala vještak forenzičke genetike K. S. na glavnom pretresu.</span>
</p>
<p class="p3"></p>
<p class="p3">
<span>Iz sadržine izvještaja o trasološkom vještačenju broj 2115/11 Forenzičkog centra u Danilovgradu utvrdjuje se, da je tom centru na vještačenju dostavljena garderoba oštećenog sada pok. D. B. i to džemper sivo-crne boje marke "Frank q" veličine "M", kao i cipele crne boje nepoznate marke i veličine, garderoba oštećenog D. N. i to jakna crne boje nepoznate marke, veličina "M", gornji dio trenerke sivo-bijele boje marke "Lenasso" veličina "XL", majica kratkih rukava marke "Topasa", veličine "XXL", farmerke crne boje marke "Star Valter" veličina "31", bokserice marke "Emporio Armani" veličine "XL/XL", patike marke "Nike" veličine "43" i par sportskih čarapa s natpisom "Skiper" dosta iznošene, kao i garderoba oštećenog D. B. i to: majica dugih rukava marke "Zum Elements" veličine "L", farmerice iste marke, parike marke "Nike", kao i jedna plava jakna marke "Smog", pronadjene na licu mjesta. Analizom dostavljene garderobe utvrdjeno je, da se na džemperu oštećenog D. B. na prednjoj poli nalaze dva mehanička oštećenja ovalnog oblika relativne veličine 0,5 cm, odnosno 0,8 cm, da se na zadnjoj strani istog džempera uočava jedno mehaničko oštećenje relativne veličine 0,4 cm, da je na jakni oštećenog D. N. na prednjoj stani uočeno mehaničko oštećenje ovalnog oblika, relativne veličine 0,6 cm, na prednjoj strani gornjeg dijela trenerke mehaničko oštećenje ovalnog oblika 0,6 cm, na zadnjoj strani trenerke u donjem dijelu dva mehanička oštećenja 0,3 i 0,4 cm nastala najvjerovatnije usled kačena o neku tvrdu prepreku, da je na majici kratkih rukava istog oštećenog sa prednje strane očena tri mehanička oštećenja ovalnog oblika relativnih veličina 0,2, 0,5 i 0,3 cm, na prednjoj strani farmerica jedno mehaničko oštećenje u obliku si to jedno u obliku slova "T" nastalo najvjerovatni cijepanjem u medicinskoj ustanovi, i oštećenje ovalnog oblika relativne veličine 0,5 cm, dok je na garderobi oštećenog D. B. i to na prednjoj lijevoj nogavici farmerica uočeno jedno mehaničko oštećenje ovalnog oblika relativne veličine 0,7 cm, u predjeli lijevog džepa farmerica oštećenje na novčanici u apoenu od 10 eura, dok su na zadnjoj strani istih na lijevoj nogavici uočena dva mehanička oštećenja ovalnog oblika veličine 1,2 i 1,3 cm. Iz izvještaja se dalje utvrdjuje, da mehanička oštećenja na odjevnih predjelima oštećenih ovalnog oblika navedenih relativnih veličina su karakteristična za oštećenja nastala dejstvom projektila ispaljenog iz vatrenog oružja, a pri kom izvještaju je u cjelosti ostao vještak trasolog J. M. na glavnom pretresu.</span>
</p>
<p class="p3"></p>
<p class="p3">
<span>Iz sadržine izvještaja o vještačenju daljine pucanja br. 2116-1/11 Forenzičkog centra u Danilovgradu, utvrdjuje se, da su tom centru radi vještačenja dostavljene farmerice sa umetnutim kožnim kaišom i novčanica u apoenu od 10 eura, vlasništvo D. B., džemper vlasništvo oštećenog D. B. i jakna i farmerice vlasništvo D. N., na kojoj garderobi i novčanici su uočena mehanička oštećenja, čija okolina je tretirana samolepljivim folijama koje se koriste samostalih barutnih čestica sa šaka lica koje je pucalo iz vatrenog oružja - tzv. "parafinske rukavice", a koje folije posjeduju jake adhezione sile,koje na svojoj površini zalijepe latentne tragove barutnih čestica. Iz izvještaja se dalje utvrdjuje, da je po skidanju samolepljivih folija sa okoline oštećenja na garderobi oštećenog pomoću difenilaminskog reagensa i uz pomoć stereo mikroskopa utvrdjeno, da u okolini oštećenja na farmericama oštećenog D. B., džemperu vlasništvo oštećenog D. B. i jakni i farmericama, vlasništvo oštećenog D. N. nije dokazano prisustvo barutnih čestica, što znači da su oštećenja na garderobi nastala kada su usta cijevi bila na rastojanju većem od 90 cm od istih, a pri kom izvještaju je u cjelosti ostao vještak hemijske struke I. Lj. na glavnom pretresu.</span>
</p>
<p class="p3"></p>
<p class="p3">
<span>Iz izvještaja o utvrdjivanju prisustva barutnih čestica br. 2117/11 Forenzičkog centra u Danilovgradu, utvrdjuje se, da je tom centru na vještačenje dostavljena garderoba optuženog B. S. i to jakna crne boje na raskopčavanju marke "Notting Hill" i gornji dio trenerke na raskopčavanju marke "Adidas", kao i garderoba optuženog M. M. i to jakna sa kapom maslinasto-zelene boje na raskopčavanju marke "Efties clothing" i džemper na bijele, zelene i plave pruge marke "Crosshatch", radi utvrdjivanja prisustva barutnih čestica, da su u tom cilju površine dostavljene garderobe optuženih oblijepljene samolepljivim folijama, koje se koriste za uzrokovanje barutnih čestica, te da je analizom skinutih folija difenilaminskim testom utvrdjeno prisustvo barutnih čestica na jakni i gornjem dijelu trenerke vlasništvo optuženog B. S. u rasporedu i koncentraciji kako je to prikazano i u fotodokumentaciji koja je sastavni dio izvještaja, u koju je sud izvršio uvid, dok na jakni i džemperu optuženog M. M. nije dokazano prisustvo barutnih čestica, a pri kom izvještaju je vještak hemijske struke I. Lj. u cjelosti ostala na glavnom pretresu.</span>
</p>
<p class="p3"></p>
<p class="p3">
<span>Iz izvještaja o balističkom vještačenju br. 2026/11 Forenzičkog centra u Danilovgrad, utvrdjuje se, da je tom centru na vještačenje dostavljen pištolj marke "CZ" model 70, cal 7,65 mm, fabrički broj L-325674, 7 čaura sa utisnutim oznakama PPU-80 (ćiriličnim pismom) i dva projektila od kojih je jedan izvadjen iz tijela oštećenog D. B. prilikom vršenja obdukcije. Iz izvještaja se dalje utvrdjuje, da je vizuelnim pregledom i praktičnom provjerom dostavljenog pištolja utvrdjeno, da je isti funkcionalan, dok je hemijskom analizom briza cijevi predmetnog pištolja utvrdjeno, da je iz  istog pucano, nakon čega cijev nije čišćena. Analizom projektila pronadjenog na licu mjesta utvrdjeno je da je isti deformisan, da je na dnu košuljica rascijepana, da se na istom uočava šest žljebova sa smjerom uvijanja udesno, od kojih su dva van zone deformisanosti, čija masa je 4,66 grama, dok projektil izvadjen iz tijela oštećenog D. B. prilikom vršenja obdukcije, nije deformisan, a na kom projektilu je uočeno šest žljebova takodje sa smjerom uvijanja udesno, čija masa je 4,68 grama. Vizuelnim pregledom, te na osnovu geometrijskih karakteristika utvrdjeno je, da sporni projektili i dostavljene čaure pripadaju pištoljskoj municiji cal. 7,65 mm. Uporedjivanjem spornih čaura uz pomoć komparativnog mikroskopa uočeno je postojanje reproduktivnih individualnih karakteristika, koje imaju identifikacionu vrijednost, što znači da su sve sporne čaure ispaljene iz istog pištolja. Prilikom uporedjivanja spornih čaura sa nespornim čaurama ispaljenim iz dostavljenog pištolja uočene su individualne karakteristike nastale dejstvom udarne igle i čela zatvarača, odnosno došlo je do preklapanja uočenih individualnih karakteristika, što znači da su sporne čaure ispaljene iz predmentog pištolja. Tom prilikom na komparativnom mikroskopu uporedjeni su nesporni projektili ispaljeni iz predmetnog pištolja sa spornim projektilima, kojom prilikom je utvrdjeno preklapanje odredjenog broja uočenih individualnih karakteristika koje imaju identifikacionu vrijednost, što znači da su sporni projektili ispaljeni iz predmetnog pištolja.</span>
</p>
<p class="p3"></p>
<p class="p3">
<span>Stalni sudski vještak balističar M. M. je na glavnom pretresu u cjelosti ostao pri pisanom izvještaju, s tim što je dodao i objasnio, da se lice koje je pucalo kretalo, a imajući u vidu raspored čaura koje su fiksirane na licu mjesta, označene brojevima od 1 do 7, te da se to lice kretalo u odrdjenom manjem dijapazonu prostora, s tim što se vještak nije mogao sa tačnošću izjasniti o tačnim pozicijama lica sa kojih su ispaljeni projektili, osim da je to prostor na trotoaru na kojem su pronadjene čaure. Ovo s razloga, što pištolj koji je upotrijebljen izbacuje čaure do 3 metra u desnu stranu u odnosu na pravac pucanja. Nadalje, vještak je objasnio, a imajući u vidu izjašnjenje vještaka obducenta o prostiranju strijelnih kanala kod oštećenog D. B., odnosno da strijelni kanal kod rane ustreline u stomak ima silazni karakter i da je manjeg ugla u odnosu na ustrujelni kanal sa ulaznom ranom na grudima, pa je vještak ustvrdio, da je ustrijelna rana u stomak nanešena, kada se oštećeni D. B. nalazio u stojećem položaju, dok je druga ustrijelna rana u grudnom dijelu nastala prilikom povijanja tijela oštećenog unaprijed, s tim što je cijev pištolja u odnosu na tijelo bila usmjerena sa lijeve strane tijela oštećenog.</span>
</p>
<p class="p3"></p>
<p class="p3">
<span>Iz nalaza i mišljenja vještaka medicinske struke dr. K. N. od 25.07.2011.godine, a koji nalaz i mišljenje su dati na osnovu medicinske dokumentacije na ime oštećenog D. N. i D. B. u koju je sud izvršio uvid na glavnom pretresu, utvrdjuje se, da je oštećeni D. N. u predmetnom dogadjaju zadobio ranu prostrelinu u predjelu trbuha, čiji se ulazni otvor nalazio u središnjem dijelu prednjeg trbušnog zida u gornjoj trećinini, ispod grudne kosti, sa nagnječenjem kože u predjelu prije ulaznog otvora u dužini od 3 cm, koja se kanalom pruža kroz tkivo prednjeg trbušnog zida, srpasti ligament jetre u predjelu iznad kapsule jetre do 0,7 cm i kroz tkivo desne bočne strane trbušnog zida i završava izlaznim otvorom, koji se nalazio u predjelu desne bočne strane trbuha, na sredini izmedju desnog rebarnog luka i desne gornje bedrene bodlje. Pravac kanala ove rane prostreline je slijeva udesno, odozgo naniže i od naprijed lako unazad. Iz nalaza se dalje utvrdjuje, da je oštećeni D. N. zadobio i prostrijelnu ranu u predjelu lijeve natkoljenice, čiji se ulazni otvor nalazio u predjelu unutrašnje strane lijeve natkoljenice u srednjoj trećini, 20 cm iznad koljena, koja rana se kanalom pruža kroz meko tkivo u predjelu lijeve natkoljenice u srednjoj trećini u dužini od 8 cm i završava iznaznim otvorom 17 cm iznad lijevog koljena, da je pravac kanala rane prostreline bio odozgo naniže. Vještak se dalje iznasnio, da su obje rane nanešene dejstvom projektila ispaljenih iz ručnog vatrenog oružja, koje se u vrijeme nanošenja u svom zbiru kvalifikuju kao teška tjelesna povreda. Iz nalaza se dalje utvrdjuje, da je oštećeni D. B. u predmetnom dogadjaju zadobio prostrijelnu ranu u predjelu lijeve natkoljenice, čiji se ulazni otvor nalazio u predjelu unutrašnje strane lijeve natkoljenice u srednjoj trećini, 20 cm ispod lijeve prepone, koja je kanalom prostirala kroz potkožno meko tkivo i mišiće u predjelu unutrašnje strane lijeve natkoljenice u srednjoj trećini, lijevu butnu kost, praveći prelom tijela lijeve butne kosti na granici srednje i gornje trećine u vidu odloma kosti promjera 7 cm X 0,8 cm X 0,5 cm, a koji se nalazio napolje i o u odnosu na tijelo krupne kosti, te kroz mišiće u predjelu zadnje strane lijeve natkoljenice u gornjoj trećini i potkožno meko tkivo i kožu u predjelu granice lijevog sjedalnog predjela i zadnje strane lijeve natkoljenice u gornjoj trećini, koja se završava izlaznim otvorom na granici lijevog sjedalnog predjela i zadnje strane lijeve natkoljenice u gornjoj trećini. Pravac kanala ove  rane prostreline bio je odozgo nadolje, s desna ulijevo i od naprijed ka pozadi. Nadalje, iz nalaza se utvrdjuje, da je oštećeni D. B. u predmetnom dogadjaju zadobio nagnječno-razdernu ranu u lijevom sljepoočnom predjelu iznad lijeve ušne školjke dužine 3 cm i nagnječno razdernu ranu u lijevoj polovini tjemenog predjela dužine 1,5 cm, a koje povrede je vještak u vrijeme nanošenja skupno procijenio kao tešku tjelesnu povredu, obzirom, da prostrelina u predjelu lijeve natkoljenice sama za sebe predstavlja tešku tjelesnu povredu, nanešenu dejstvom projektila ispaljenog iz ručnog vatrenog oružja, dok nagnječno razderne rane predstavljaju pojedinačno lake tjelesne povrede, nanešene jednokratnim dejstvom tupine aktivno zamahnutog mehaničkog oružja.</span>
</p>
<p class="p3"></p>
<p class="p3">
<span>Na glavnom pretresu vještak je u cjelosti ostao pri svom pisanom nalazu i mišljenju, s tim što je dodao i objasnio, da se sa preciznošću ne može izjasniti gdje se tačno nalazi izlazni otvor rane prostreline lijeve natkoljenice kod oštećenog D. N., obzirom da isti nije precizno opisan u medicinskoj dokumentaciji, ali da se nalazio 17 cm iznad koljena, s tim što je ustvrdio da se taj izlazni otvor nije nalazio na spoljašnjoj strani natkoljenice, imajući u vidu distancu izmedju ulazne i izlazne rane od 8 cm. Vještak je dalje objasnio, da je prostrelinu lijeve natkoljenice oštećeni D. B. zadobio dok se nalazio u nekom ležećem položaju na ledjima, sa podignutom ili presavijenim lijevim koljenima, na što upućuje pravac kanala prostreline, obzirom, da se ulazni otvor nalazio u predjelu unutrašnje strane lijeve natkoljenice u srednjoj trećini, a izlazni na granici lijevog sjedalnog predjela i zadnje strane lijeve natkoljenice, dok su usta cijevi iz kojeg je izvršeno opaljenje nalazilo ispred oštećenog D. B., i koje lice se nalazilo u ispravnom položaju blago udesno u odnosu na tijelo oštećenog.</span>
</p>
<p class="p3"></p>
<p class="p3">
<span>Sud je nalaz i mišljenje stalnog sudskog vještaka medicinske struke dr. K. N. cijenio kao stručan, jasan, objektivan, zasnovan na pravilima struke i nauke, pa je isti u cjelosti prihvatio.</span>
</p>
<p class="p3"></p>
<p class="p3">
<span>Iz Nalaza i mišljenja komisije vještaka medicinske struke u sastavu prof. dr. S. M.-neuropsihijatar, dr. Ž. G.-psihijatar i S. I. B.-psiholog o sudsko psihijatrijskom vještačenju optuženog B. S. od 19.11.2012. godine utvrdjuje se, da su vještaci izvršili procjenu duševnog stanja optuženog u vrijeme izvršenja krivičnog djela sa posebnim osvrtom na eventualno postojanje afektivnog stanja u deliktnoj situaciji. Pri procjeni duševnog stanja komisija vještaka je analizirala ličnost optuženog, njegov životni put, podatke dobijene od optuženog prije i u vrijeme izvršenja krivičnog djela, kao i forenzičko-psihijatrijski odnos optuženog prema krivičnom djelu stavljenog mu na teret. Na osnovu neposrednog psihijatrijskog pregleda optuženog, isti nije pokazivao simptome duševne bolesti, negirajući duševne poremećaje tokom svog života, zbog čega su vještaci zaključili da se radi o duševno zdravoj osobi. Analizom životnog puta utvrdjeno je da je rani psihomotorni razvoj kod optuženog protekao uredno, dok su porodični odnosi procijenjeni kao dobri i omecionalno topli, da je školovanje proteklo uredno. Psihološkim testiranjem optuženog utvrdjeno je da je optuženi osoba očuvanih intelektualnih potencijala, koji su procijenjeni u okviru visokog prosjeka. Na testu ličnosti ispoljavao je subjektobilnost, bez sklonosti ka impulsivnom, nekontrolisanom i agresivnom ponašanju, uz ispoljen anksiozno depresivni način reagovanja. Analizom deliktne situacije vještaci su procijenili forenzičko-psihijatrijski odnos optuženog u odnosu na krivično djelo stavljeno mu na teret, uz procjenu postojanja afektivnog stanja u vrijeme izvršenja krivičnog djela, pritom posebno analizirajući odnos počinioca krivičnog djela i žrtve, svijesti, sposobnosti volje, medju igre motiva, ciljeva i uračunljivosti. Analizom deliktne sitauacije na način kako ih opisuje optuženi B. S. vještaci su naveli, da je osnovni pokretač agresivne aktivnosti optuženog bio afekat straha, razdraženosti i bijesa jakog inteziteta, koji je bio uzrokovana provokativnim ponašanjem oštećenih, a čemu je doprinijelo i provokativno ponašanje oštećenih u pred deliktnom periodu, koje je kod optuženog uzrokovalo stanje napetosti i kumuliranog afektastraha zbog nepredvidivog ponašanja oštećenog. Na takav zaključak upućuje i djelimična amnezija, nesjećanje optuženog u kratkom periodu izvršenja djela, što je posledica kvalitativnog poremećaja svijesti na nivou pomućenja uzrokovanog afektom jakog inteziteta, kao i samo ponašanje optuženog u deliktnoj situaciji, odnosno besciljno kretanje u krug i pucanje od strane optuženog. Vještaci su dalje naveli, da je u stanju patološkog afekta ponašanje lica impulsivno, polazi iz afektivno nagonske sfere, zaobilazi svjesni dio ličnosti, a da su sposobnosti shvatanja značaja djela i upravljanja postupcima bitno smatnjene. Nadalje, imajući u vidu iskaze oštećenih koji su dijametralno suprotni odbrani optuženog, i koji su negirali provokativno ponašanje vještaci zaključuju, da u tim okolnostima nedostaje neposredno provokativno ponašanje oštećenih, te da u tim uslovima afekta straha, razdraženosti i bijesa kod optuženog nije mogao dostići stepen patološkog afekta, odnosno jakog inteziteta, sa kojih razloga su konačno dali alternativno mišljenje, da se optuženi u vrijeme krivičnog djela nalazio u stanju afekta straha, razdraženosti i bijesa jakog inteziteta, pri kom afektu je sposobnost shvatanja djela, kao i mogućnost upravljanja postupcima kod istog bila bitno smanjena, ukoliko se prihvati kao realna odbrana optuženog, odnosno ukoliko se kao realni prihvate iskazi oštećenih, da nije postojalo neposredno provokativno ponašanje, afekat straha, razdraženosti i bijesa u tim okolnostima nije mogao dostići stepen patološkog afekta, odnosno afekta jakog inteziteta, u kom slučaju je sposobnost shvatanja značaja djela i mogućnost upravljanja postupcima kod optuženog u vrijeme izvršenja krivičnog djela bila smanjena, ali ne i bitno, a pri kom nalazu i mišljenju je u cjelosti ostao dr. G. Ž..</span>
</p>
<p class="p3"></p>
<p class="p3">
<span>Iz izvoda iz kaznene evidencije za optužene Uprave policije PJ Nikšić br. 1823 od 02.10.2011. godine, utvrdjuje se da optuženi nijesu ranije osudjivani.</span>
</p>
<p class="p3"></p>
<p class="p3">
<span>Cijeneći rezultate cjelokupnog dokaznog postupka, navode optužbe, odbrana optuženih, te sve provedene dokaze kako pojedinačno, tako i u njihovoj medjusobnoj povezanosti, ovaj sud nalazi, da je optuženi B. S. izvršio krivično djelo teško ubistvo u pokušaju iz čl. 144. tačka 8. u vezi čl. 20. Krivičnog zakonika, u sticaju sa krivinim djelom nedozvoljeno držanje oružja i eksplozivnih materija iz čl. 403. st. 1. Krivičnog zakonika, a optuženi M. M. krivično djelo nasilničko ponašanje iz čl. 399. Krivičnog zakonika, na način, mjesto i u vrijeme kako je to bliže predstavljeno u izreci presude.</span>
</p>
<p class="p3"></p>
<p class="p3">
<span>Naime, u postupku je nesumnjivo utvrdjeno, da je optuženi B. S. dana 04.05.2011. godine, izmedju 13,30 i 14,00 časova, u ulici … u N., ispred prodavnice sportske opreme "…", iz pištolja marke "Zasava M-70", cal 7,65 mm, fabrički broj L 325674, koji je suprotno Zakonu nosio na javnom mjestu i za koji nije imao izdat oružni list od nadležnog organa, u pravcu oštećenih D. B., D. N. i D. B. ispalio sedam projektila, od kojih su dva pogodila oštećenog D. B. u predjelu grudi i trbuha, nanijevši mu tom prilikom ustrelinu u lijevom predjelu grudi i ranu prostrelinu lijeve strane trbuha, od kojih povreda je došlo do iskrvavrenja srca, jetre i crijeva, usljed čega je kod oštećenog D. B. nastupila smrt, dok su oštećenog D. N. pogodila dva projektila, nanijevši mu teške tejelesne povrede u vidu dvije rane prostreline, u predjelu trbuha i lijeve natkoljenice, a oštećenog D. B. u predjelu butine lijeve noge dok se nalazio u ležećem položaju na zemlji, nanijevši mu tom prilikom tešku tjelesnu povredu u vidu prostreline u predjelu lijeve natkoljenice. </span>
</p>
<p class="p3"></p>
<p class="p3">
<span>Nadalje, provedenim dokazima je nesumnjivo utvrdjeno, da je optuženi M. M. istom prilikom bez povoda i pravog razloga stisnutom pesnicom u kojoj je držao metalni boks više puta udario oštećenog D. B. u predjelu glave nanijevši mu tom prilikom laku tjelesnu povredu u vidu nagnječno razderne rane lijeve polovine tjemenog predjela i nagnječno razdernu ranu u lijevom sljepoočnom predjelu. </span>
</p>
<p class="p3"></p>
<p class="p3">
<span>Prednje je sud nesumnjivo utvrdio, iz sadržine zapisnika o uvidjaju istražnog sudije  Višeg suda u Podgorici, sadržine službene zabilješke Uprave policije PJ Nikšić, sačinjene povodom vršenja uvidjaja na licu mjesta, skice lica mjesta i fotodokumentacije Uprave policije PJ Nikšić, obdukcionog zapisnika, te izjašnjenja vještaka obducenta prof. dr. Č. D., nalaza i mišljenja stalnog sudskog vještaka medicinske struke dr.K. N. i njegovog usmenog izjašnjenja na glavnom pretresu, balističkog vještačenja, te usmenog izjašnjenja vještaka balističara M. M. na glavnom pretresu, vještačenja daljine pucanja i prisustva barutnih čestica na rukama optuženog i garderobi kako optuženog B., tako i oštećenih, te iskaza saslušanih svjedoka i to oštećenih D. N., D. B., te svjedoka B. B. i B. B1., kao i samih odbrana optuženih B. S. i M. M., te konačno uvidom u video materijal izuzet sa dvije kamere video nadzora sa spoljašnje strane butina sportske opreme "…". </span>
</p>
<p class="p3"></p>
<p class="p3">
<span>Da se predmetni dogadjaj desio dana 04.05.2011. godine, u ulici …, na trotoaru ispred butika sportske opreme "…", nesumnjivo proizilazi iz sadržine zapisnika o uvidjaju istražnog sudije Višeg suda u Podgorici, Kri.br. 386/11 od 05.05.2011. godine, i sadržine službene zabilješke Uprave policije PJ Nikšić-Ekspozitura kriminalističke policije, Ku.br. 226 od 04.05.2011. godine, iz kojih nesumnjivo proizilazi, da se predmetni dogadjaj desio dana 04.05.2011. godine, da je lice mjesta trotoar u …., nesporedno ispred prodavnice sportske opreme "…", naspram stare robne kuće, gdje su zatečeni tragovi i to 7 čaura pištoljske municije, cal 7,65 mm, jedan projetkil, ručni sat, jakna, kao i krv rasuta u kapljicama na trotoaru, a što je sve prikazano u fotodokumentaciji i skici lica mjesta u koju je sud izvršio uvid na glavnom pretresu, a koje činjenice su u saglasnosti sa sadržinom zapisnika o uvidjaju, te službene zabilješke Uprave policije u pogledu mjesta izvršenja krivičnog djela, te materijalnih tragova zatečenih na licu mjesta, koji su izuzeti radi daljeg vještačenja. </span>
</p>
<p class="p3"></p>
<p class="p3">
<span>Optuženi B. S. u svojoj odbrani priznaje da je kritičnog dana u ul. … iz pištolja koji je prethodno nabavio i za koji nije posjedovao oružni list, ispalio projektile, s tim što se nije mogao izjasniti u koga je te projektile ispalio i koliki broj, pravdajući to stanjem šoka u kojem se nalazio, kada je navodno vidio oštećenog D. B. kako izlazi iz butika sportske opreme sa tada dva njemu nepoznata momka. </span>
</p>
<p class="p3"></p>
<p class="p3">
<span>I optuženi M. M. u svojoj odbrani nije sporio činjenicu, da je kritičnom prilikom prvi udario D. B. stisnutom pesnicom desne ruke, u kojoj je imao boks u predjelu glave, nakon čega je došlo do razmjene udaraca sa oštećenim.</span>
</p>
<p class="p3"></p>
<p class="p3">
<span>Nadalje, svjedok oštećeni D. N. je u svom iskazu u prethodnom postupku naveo, da je kritičnog dana zajedno sa svojim bratom B., D. B. i braćom B. B. i B. bili u gradu, kako bi D. kupio patike, da su tom prilikom razgledali patike po buticima, kada je primijetio optuženog B. S. i M. M., kada su prošli ispred butika "…", a zatim na terasi jednog lokala, nakon čega su otišli u pravcu butika "…" i ušli u unutrašnjost tog butika, dok je on ostao pored ulaznih vrata, odnosno izloga butika, osmatrajući ulicu ispred, gledajući da li će proći B. i M., jer mu je bilo od ranije poznato, da su braća B. i neki P. imali konflikte sa B. S. i M. M. i da su ih tom prilikom "prebili". Posmatrajući prostor ispred butika, sakriven iza jedne lutke u izlogu, vidio je M. M. kod jednog prolaza koji se nalazio preko puta butika, kako se osvrće lijevo-desno, a zatim i optuženog B. kako ulazi u taj prolaz, nakon čega ga i gubi iz vida. Prišao je svom bratu B. i ostalim drugovima i saopštio im gdje je vidio M. i B., ali oni na to nijesu reagovali. Po završenom razgledanju butika krenuli su da izlaze iz butika i to najprije D. B., koji je krenuo malo lijevo od ulaznih vrata, a za njim i svjedok, koji vidi kako optuženi B. i M. kreću da pretrčavaju ulicu, dok je u rukama B. vidio pištolj koji je izvadio iza pojasa i trčeći preko ulice ga repetirao. Tom prilikom optuženi B. je najprije pištolj okrenuo prema njemu i to u trenutku kada se sa njegove lijeve strane nalazio njegov brat B.. Podigao je ruke uvis, dajući do znanja B. da ne želi nikakav komflikt, za koje vrijeme je B. držao na nišanu njega i njegovog brata B., tako što je pištolj držao u pravcu njega, čas u pravcu B. u visini gornjih djelova tijela na rastojanju od 1 do 2 metra, da bi njegov brat B. u jednom trenutku krenuo prema B., kada B. puca u pravcu B. dva ili tri puta, nije bio siguran, usljed čega je B. pao. Poslije prvog pucnja od strane B. i on je krenuo ka njemu, ali B. tada dva puta puca u njega i pogadja ga u grudi i nogu, zbog čega je i on pao. Ovaj svjedok nije vidio trenutak kada je B. pucao i na D. B., ali je vidio kako se M. M. i D. B. tuku, udarajući se pesnicama, s tim što je u desnoj ruci M. M. vidio "boks". </span>
</p>
<p class="p3"></p>
<p class="p3">
<span>Saglasno iskazu svjedoka oštećenog D. N. u prethodnom postupku i oštećeni Dr. B. je posvjedočio, da je kritičnog dana otišao u grad sa svojim drugovima i to braćom D. B. i N. i braćom B. B. i B1., jer je imao potrebe da kupi patike, sa su tokom šetnje ušli u butik "…", gdje su razgledali patike, kada im je D. N. rekao da je primijetio B. i M. preko puta butika, čemu on nije pridavao nekog značaja i pored toga što mu je bilo poznato, da su braća B., koja su bila sa njima u društvu, ranije imali sukob sa B. i M.. Nakon razgledanja krenuli su da izadju iz butika, tako što je on prvi izašao, a za njim D. N. sa njegove desne strane, u kom trenutku sa druge strane ulice vidi M. M. i B. S. kako pritrčavaju i kako B. iza pojasa vadi pištolj i repetira ga. To je bio razlog da skrene lijevo gledano od ulaznih vrata butika, ali mu je M. pritrčao i odmah nasrnuo na njega, udarajući ga šakama u glavu, s tim što je M. u desnoj ruci imao neki metalni predet. Vidio je da B. sa pištoljem u ruci stoji naspram braće D. i na nišanu drži čas jednog, čas drugog, dok braću B. tom prilikom nije vidio. U jednom trenutku M. mu je zadao udarac, od kojeg udarca je pao, nakon čega je čuo više pucnjeva. Vidio je kako je D. B. pao, a odmah za njim i D. N., da bi potom optuženi B. prišao njemu i dok je ležao na zemlji u njegovom pravcu ispalio nekoliko metaka, kada je i osjetio bol u predjelu lijeve butine. </span>
</p>
<p class="p3"></p>
<p class="p3">
<span>Iskazi svjedoka oštećenih D. N. i D. B. saglasni su i sa iskazima svjedoka B. B. i B. B1., očevidaca kritičnog dogadjaja, koji su u svojim iskazima posvjedočili, da su kritičnom prilikom bili u butiku sportske opreme "…", kako bi D. B. kupio patike, da su po završenom razgledanju krenuli da izlaze iz butika, tako što su iz butika najprije izašli braća D. i D. B., kada su vidjeli kako sa druge strane ulice prema njime trče M. M. i B. S., koji je u ruci imao pištolj, a koji je trčeći preko ulice repetirao, a potom prišao braći D., dok je M. M. udario D. B. nekim metalnim predmetom, nakon čega su se začuli pucnji, odnosno vidjeli su kako je B. najprije pucao u D. B., nakon čega je B. pao, da bi potom B. nastavio da puca i kreće se u krug, a što su navedeni svjedoci posmatrali iz unutrašnjosti butika. </span>
</p>
<p class="p3"></p>
<p class="p3">
<span>Dakle, iz iskaza svjedoka oštećenih D. N., D. B., svjedoka B. B. i B. B1., te odbrana optuženih B. S. i M. M. nesumnjivo se može utvrditi, da se kritičnog dana optuženi B. S. i M. M. u trenutku kada su oštećeni D. B., D. N. i D. B. izlazili iz butika sportske opreme "…" u N., pritrčali sa druge strane njegoševe ulice, nakon čega je optuženi B. S. iz pištolja cal 7,65 mm, sa razdaljine od 1-2 metra, ispalio projektile u pravcu oštećenog D. B., koji su ga pogodili, a zatim i u pravcu oštećenog D. N., koji su ga takodje pogodili, dok je optuženi M. M. pritrčao oštećenom D. B. i pesnicom u kojoj je držao metalni boks, više puta ga udario u predjelu glave, od kojih udaraca je oštećeni D. pao na trotoar, kada mu je prišao optuženi B. i u njegovom pravcu ispalio projektil koji ga je pogodio u butinu lijeve noge. Ovakvo utvrdjeno činjenično stanje, koje proizilazi iz iskaza naprijed navedenih svjedoka, potvrdjuje se i sadržinom video materijala izuzetog sa dvije kamere video nadzora, sa spoljašnje strane butika sportske opreme "…" u koji je sud izvršio uvid na glavnom pretresu, putem projekcije. </span>
</p>
<p class="p3"></p>
<p class="p3">
<span>Naime, iz sadržine video materijala izuzete sa kamere broj 1, locirane sa spoljašnje strane butika sportske oporeme "…" za vremenski interval od 13,30,48 do 13,30,59, proizilazi, da je u 13,30,49 časova iz navedenog butika najprije izašao oštećeni D. B., a odmah za njim i oštećeni sada pokojni D. B., koji je u desnoj ruci držao jaknu tamne boje, a koji su se zaputili u pravcu parkiranih automobila uz ivicu trotoara ulice …, ispred butika. Nadalje, na snimku ove kamere se vidi kako u 13,30,54 časova iz butika izlazi oštećeni D. N., koji se odmah po izlasku uputio desno od ulaznih vrata, gledano iz pravca unutrašnjosti butika, s tim što se na snimku jasno vidi, da je njegov pogled usmjeren u pravcu ulice, nakon čega ovaj svjedok ispruža lijevu ruku u pravcu ulice, kada se na snimku pojavljuje i optuženi B. S., koji u desnoj ruci drži pištolj niz desnu nogu, a koji stupa na trotoar ispred butika, u dijelu gdje se nalazi šahta, obučen u tamnu jaknu, ispod koje sa leđne strane viri kapuljača svijetle boje, a koji je potom krenuo prema oštećenom D. N., koji stoji na trotoaru licem okrenut prema optuženom B., da bi se zatim optuženi B. naglo okrenuo u svoju desnu stranu, držeći noge u raskoraku, a zatim se zaputio lijevo, hvatajući pištolj s obje ruke ispred sebe, kao da će da puca, a zatim se povlači 1-2 koraka unazad. Iz sadržine video materijala izuzetog sa kamere broj 2 video nadzora postavljenog takodje sa spoljašnje strane navedenog butika jasno se vidi, najprije, oštećeni D. B. u svijetloj dukserici dugih rukava, sa aplikacijom na ledjima, kako laganim hodom prilazi ivici trotoara ispred butika, sa usmjerenim pogledom na drugu stranu ulice, nakon čega mu sa te strane ulice, prilazi muška osoba obučena u tamnu jaknu i farmerice, kao i patike "Nike" tamne boje (optuženi M. M.), koji nasrće na oštećenog D., na način, što rukama zamahuje u pravcu njegove glave, usljed čega se oštećeni D. povlači unazad, dižući obje ruke ispred glave, kako bi se zaštitio, da bi odmah potom optuženom M. prišao optuženi B., kod kojeg se u desnoj ruci vidi pištolj, a koji se kreće lijevo i desno na prostoru trotoara, sve gledano sa lijeve strane od ulaznih vrata butika, a zatim hvata pištolj sa obje ruke, sa cijevi pištolja usmjerenoj ispred sebe, u pravcu ulice, odnosno parkiranih automobila, zauzimajući stav kao da će da puca, nakon čega se na snimku vidi da jedno lice, kome se samo noge vide, pada na prostor trotoara u blizini parkiranih automobila, nakon čega optuženom B. sa njegove desne strane pritrčava oštećeni D. N., rukama gura optuženog B. u predjelu ledja, nakon čega se optuženi B. izmiče sa trotoara na ulicu izmedju dva parkirana automobila, okreće se, usmjerava pištolj u pravcu oštećenog D. N. i najvjerovatnije ispaljuje hice u njega, obzirom da je nakon toga oštećeni D. N. pao na stomak ispred vozila "Lada" bijele boje, nakon čega se optuženi M. M. i  B. S. trčećim korakom udaljavaju sa lica mjesta. Stoga je sud iskaze navedenih svjedoka u cjelosti prihvatio, obzirom da su ovi svjedoci na medjusobno saglasan način u pogledu odlučnih činjenica na identičan način predstavili dogadjaj, i pored činjenice da je oštećeni D. N. u svom iskazu na glavnom pretresu, tvrdio da je on prvi izašao iz predmetnog butika, a ne oštećeni D. i njegov brat oštećeni D. B., a što po ocjeni suda ne predstavlja odlučnu činjenicu, koja bi uticala na drugačije činjenično utvrdjenje.</span>
</p>
<p class="p3"></p>
<p class="p3">
<span>Činjenicu, iz kojeg pištolja je optuženi B. kritičnom prilikom pucao u pravcu oštećenih, te činjenicu o broju ispaljenih projektila, te koliko je ispaljenih projektila pogodilo oštećene, sud je prvenstveno utvrdio, iz sadržine uvidjajne dokumentacije, odnosno zapisnika istražnog sudije Višeg suda u Podgorici, te sadržine službene zabilješke Uprave policije PJ Nikšić-Ekspozitura kriminalističke policije, iz kojih nesumnjivo proizilazi, da je na licu mjesta na trotoaru ispred butika sportske opreme "….", u ulici Nj. u N., prilikom vršenja uvidjaja pronadjeno 7 čaura pištoljske municije, cal 7,65 mm. </span>
</p>
<p class="p3"></p>
<p class="p3">
<span>Nadalje, iz izvještaja o balističkom vještačenju, koji je sačinjen po vještaku M. M., a koji izvještaj je sud u cjelosti prihvatio kao stručan, jasan, ubjedljiv i objektivan, utvrdjeno je, da je tom vještaku na vještačenje dostavljen pištolj marke "CZ", model 70, cal 7,65 mm, fabrički broj "l-325674", 7 čaura sa utisnutim oznakama PPU-80 (ćiriličnim pismom), kao i dva projetkila, od kojih je jedan izvadjen iz tijela oštećenog D. B. prilikom vršenja obdukcije, da je vještak vizuelnim pregledom dostavljenog pištolja i praktičnom provjerom utvrdio  da je isti funkcionalan, dok je hemijskom analizom brisa cijevi utvrdjeno, da je iz istog pucano, nakon čega cijev nije čišćena. Nadalje, iz izvještaja ovog vještaka utvrdjuje se, da je analizom projetila pronadjenog na licu mjesta, kao i analizom projektila izvadjenog iz tijela oštećenog D. B. na osnovu geometrijskih karakteristika utvrdjeno, da isti pripadaju pištoljskoj municiji 7,65 mm, da je poredjenjem spornih čaura pronadjenih na licu mjesta i uporedjivanjem sa karakteristikama nespornih čaura i projektila ispaljenih iz predmetnog pištolja uočene individualne karakteriste koje su preklopljene, na osnovu čega je vještak izveo zaključak, da je spornih 7 čaura pronadjenih na licu mjesta, kao i dva projektila, od kojih je jedan pronadjen na licu mjesta, a drugi izvadjen iz tijela oštećenog, sada pokojnog D. B., ispaljenih iz predmetnog pištolja.</span>
</p>
<p class="p3"></p>
<p class="p3">
<span>Koliko projektila je kritičnom prilikom pogodilo oštećenog D. B., gdje se nalazila ulazna, odnosno izlazna rana, te redosled nanošenja strijelnih rana kod oštećenog, sud je nesumnjivo utvrdio, iz sadržine obdukcionog zapisnika Kliničkog centra CG-Odjeljenja za sudsku medicinu S.br. 51/11 od 07.05.2011. godine, sačinjenog po vještaku obducentu prof. dr. Č. D., te usmenog izjašnjenja ovog vještaka na glavnom pretresu iz kojeg nesumnjivo proizilazi, da je smrt kod oštećenog  D. B. nasilna i da je nastupila usljed iskrvarenja iz rascjepa srca, potpomognut krvarenjem iz rascjepa jetre i crijeva duž kanala strijelnih rana. Iz obdukcionog zapisnika je takodje nesumnjivo utvrdjeno, da je oštećeni sada pok. D. B. u predmetnom dogadjaju zadobio dvije strijelne rane nanešene iz vatrenog oružja i to ranu ustralinu, čiji je ulazni otvor u lijevom dojkinom predjelu, koja se kanalom nastavlja kroz meko tkivo, hrskavicu III rebra sa lijeve strane, grudnu kost, ulazi u desnu grudnu duplju, prolazi kroz srčani mišić, pokrzava donju unutrašnju ivicu desnog plućnog krila, prolazi kroz pregaču, ulazi u trbušnu duplju, prolazi kroz jetru i završava u desnom bočnom slabinskom predjelu, gdje je u mekom tkivu pronadjen projektil, a čiji smjer je kos, od naprijed unazad, slijeva udesno, odozdo nadolje, kao i prostrelnu ranu čiji je ulazni otvor na prednjoj lijevoj strani trbuha, koja se kanalom nastavlja kroz meko tkivo, ulazi u trbušnu duplju, prolazi kroz vijuge tankog i debelog crijeva, okrzava krsnu kost i završava izlaznom ranom u lijevom krsnom predjelu, čiji smjer je od naprijed unazad, slijeva udesno i odozgo nadolje. Nadalje, iz usmenog izjašnjenja vještaka obducenta prof. dr. Č. D. na glavnom pretresu sud je nesumnjivo utvrdio, da su obje strijelne rane kod oštećenog D. B. nastale, kada su usta cijevi vatrenog oružja bila ispred, iznad i ulijevo od ulaznih rana, da je kanal strijelnih rana veoma sličan, s tim što je kanal kod rane prostreline kraći i manje kos, što upućuje na zaključak, da je tijelo oštećenog D. B. u trenutku zadobijanja strijelnih rana, malo mijenjalo položaj, odnosno da je prvo nastala rana u predjelu stomaka, nakon čega se tijelo malo savilo prema naprijed, da bi potom uslijedila druga strijelna rana, a što je vještak utvrdio, na osnovu činjenica utvrdjenih prilikom vršenja obdukcije, da je u trbušnoj duplji oštećenog bilo oko 400 ml krvi, odnosno na osnovu krvne prožetosti mekog tkriva iznad desnog bubrega, a što ne bi bio slučaj, da je prvo nastala rana prostrelina u predjelu grudi, u kom slučaju bi u trbušnoj duplji bilo znatno manje krvi, a što je u potpunoj saglasnosti sa izjašnjenjem stalnog sudskog vještaka balističara M. M., koji je na glavnom pretresu ustvrdio, da se oštećeni D. B. nalazio u uspravnom položaju u trenutku zadobijanja ustrelne rane u stomak, dok je rana prostrelina u predjelu grudnog dijela nastala prilikom povijanja tijela oštećenog unaprijed, na što upućuje strijelni kanal rane ustreline u stomak, koji ima silazni karakter, te manjeg ugla u odnosu na ustrelni kanal sa ulaznom ranom na grudima, s tim što je cijev pištolja u odnosu na tijelo oštećenog bila usmjerena sa njegove lijeve strane, te sadržinom izvještaja o trasološkom vještačenju garderobe oštećenog D. B., iz kojeg nesumnjivo proizilazi, da se na prednjoj poli džempera oštećenog D. B. nalaze dva mehanička oštećenja ovalnog oblika, relativne veličine 0,5 i 0,8 cm, a na zadnjoj poli jedno mehaničko oštećenje, relativne veličine 0,4 cm, a koja su karakteristična za oštećenja nastala dejstvom projektila ispaljenog iz vatrenog oružja.</span>
</p>
<p class="p3"></p>
<p class="p3">
<span>Nadalje, činjenica koliko je projetila pogodilo oštećene D. N. i D. B., gdje se nalazi ulazni i izlazni otvor rana koje su oštećeni zadobili, sud je nesumnjivo utvrdio, iz stručnog i objektivnog nalaza i mišljenja stalnog sudskog vještaka medicinske struke dr. K. N. i njegovog usmenog izjašnjenja na glavnom pretresu, iz kojeg je utvrdjeno, da je oštećeni D. N. u predmetnom dogadjaju zadobio ranu prostrelinu u predjelu trbuha, čiji se ulazni otvor nalazio u središnjem dijelu prednjeg trbušnog zida u gornjoj trećini, ispod grudne kosti, a koji se kanalom pruža kroz tkivo trbušnog tkiva, srpasti ligament jetre, u predjelu iznad kapsule jetre, i kroz tkivo desne bočne strane trbušnog zida i završava izlaznim otvorom, koji se nalazio u predjelu desne bočne strane trbuha na sredini izmedju desnog rebarnog luka i desne gornje bedrene bodlje, da je pravac kanala ove rane prostreline slijeva udeno, odozgo naniže i od naprijed lako pozadi, kao i ranu prostrelinu u predjelu lijeve natkoljenice, čiji se ulazni otvor nalazio u predjelu unutrašnje strane lijeve natkoljenice u srednjoj trećini 20 cm iznad koljena, koja rana se kanalom pruža kroz meko tkivo u predjelu lijeve natkoljenice u srednjoj trećini u dužini od 8 cm i završava izlaznim otvorom 17 cm iznad lijevog koljena, a čiji pravac je bio odozgo naniže. Iz nalaza i mišljenja ovog vještaka nesumnjivo se utvrdjuje, da su obje rane nanešene dejstvom projektila ispaljenih iz ručnog vatrenog oružja, te da se navedene povrede u vrijeme nanošenja kvalifikuju kao teška tjelesna povreda.</span>
</p>
<p class="p3"></p>
<p class="p3">
<span>Iz nalaza i mišljenja istog vještaka utvrdjeno je, da je oštećeni D. B. u predmetnom dogadjaju zadobio prostrelnu ranu u predjelu lijeve natkoljenice, čiji se ulazni otvor nalazio u predjelu unutrašnje strane lijeve natkoljenice u srednjoj trećini, 20 cm ispod lijeve prepone, koja se kanalom prostirala kroz potkožno meko tkivo i mišiće u predjelu unutrašnje strane lijeve natkoljenice u srednoj trećini, lijevu butnu kost, praveći prelom tijela te kosti na granici srednje i gornje trećine u vidu odloma, te kroz mišiće u predjelu zadnje strane lijeve natkoljenice u gornjoj trećini i potkožno meko tkivo u predjelu granice lijevog sjedalnog predjela i zadnje strane lijeve natkoljenice u gornjoj trećini, koja se završava izlaznim ovorom na granici lijevog sjedalnog predjela i zadnje strane lijeve natkoljenice u gornjoj trećini, a čiji pravac je bio odozgo nadolje, s desna ulijevo i od naprijed ka pozadi. Iz nalaza i mišljenja je takodje utvrdjeno, da je oštećeni D. B. u predmetnom dogadjaju zadobio i nagnječnu-razdernu ranu u lijevom sljepoočnom predjelu iznad lijeve ušne školjke dužine 3 cm i nagnječno-razdernu ranu u lijevoj polovini tjemenog predjela dužine 1,5 cm, a koje povrede su nanešene jednokratnim djestvom tupine aktivno zamahnutog mehaničkog oružja i da pojedinačno predstavljaju lake tjelesne povrede, dok je na glavnom pretresu ovaj vještak objasnio, da je prostrelinu lijeve natkoljenice oštećeni D. B. zadobio dok se nalazio u nekom ležećem položaju na ledjima sa podignutim ili presavijenim lijevim koljenom na šta upućuje pravac kanala prostreline sa ulaznim otvorom sa unutrašnje strane lijeve natkoljenice u srednjoj trećini, a izlazni na granici lijevog sjedalnog predjela i zadnje strane lijeve natkoljenice, dok su usta cijevi pištolja iz kojeg je izvršeno opaljenje nalazilo ispred oštećenog, a lice koje je pucalo u uspravnom položaju, blago udesno u odnosu na tijelo oštećenog, a čime se potvrdjuje iskaz svjedoka oštećenog D. B., da je optuženi B. S. pucao na njega i pogodio ga u predjelu lijeve natkoljenice u trenutku dok je ležao na tlu, a na šta upućuju rezultati trasološkog vještačenja garderobe oštećenih, iz kojih je nesumnjivo utvrdjeno, da je na jakni oštećenog D. N. na prednjoj strani uočeno mehaničko oštećenje ovalnog oblika, relativne površine 0,6 cm, kao i na prednoj strani gornjeg dijela trenerke i majice kratkih rukava, mehaničko oštećenje ovalnog oblika na prednjoj strani farmerica, relativne veličine 0,5 cm, dok je na garderobi oštećenog D. B. na prednjoj lijevoj nogavici farmarica uočeno mehaničko oštećenje ovalnog oblika, veličine 0,7 cm, kao i na novčanici u apoenu od 10 eura i predjelu lijevog džepa farmerica, a koja su karakteristična za oštećenja nastala od projektila ispaljenog iz vatrenog oružja.</span>
</p>
<p class="p3"></p>
<p class="p3">
<span>Da je optuženi B. S. kritičnom prilikom ispalio projektile u pravcu oštećenih, te da je te projektile ispalio kada se nalazio na rastojanju od tijela oštećenih većem od 90 cm, nesumnjivo se utvrdjuje, iz izvještaja o analizu parafinskih rukavica Uprave policije Forenzički centar Danilovgrad br. 2028/11 i izvještaj o vještačenju daljine pucanja br. 2116-1/11, kao izvještaja prisustva barutnih čestica br. 2117/11, svi sačinjeni po vještaku hemijske struke I. Lj., iz kojih je sud nesumnjivo utvrdio, da je na šakama i garderobi odnosno jakni crne boje na raskopčavanju i gornjem dijelu trenerke vlasništvo optuženog B. S. utvrdjeno prisustvo barutnih čestica, što ukazuje da je isti bio povezan sa procesom opaljenja metka iz vatrenog oružja, odnosno da je optuženi B. navedene projektile ispalio, kada su usta cijevi predmetnog pištolja bila udaljena na rastojanju većem od 90 cm od tijela oštećenih, a na šta upućuju činjenice, da na garderobi oštećenih D. B., D. N. i D. B. nije dokazano prisustvo barutnih čestica, a čime se potvrdjuje iskaz svjedoka oštećenog D. N., da je optuženi B. S. kritičnom prilikom držao pištolj usmjeren u pravcu njegovog tijela, kao i tijela njegovog brata-oštećenog D. B., kada se nalazio na rastojanju od 1-2 metra.</span>
</p>
<p class="p3"></p>
<p class="p3">
<span>Cijeneći naprijed utvrdjeno činjenično stanje ovaj sud je nedvosmisleno zaključio, da su se u radnjama optuženog B. S. stekli svi bitni elementi bića krivičnih djela teško ubistvo u pokušaju iz čl. 144. tačka 8. u vezi čl. 20. Krivičnog zakonika, u sticaju sa krivičnim djelom nedozvoljeno držanje ouržja i eksplozhivnih materija iz čl. 403. st. 1. Krivičnog zakonika, a u radnjama optuženog M. M. svi bitni elementi bića krivičnog djela nasilničko ponašanje iz čl. 399. Krivičnog zakonika. Naime, optuženi B. S. je postupajući na način kako je to prethodno opisano, sa umišljajem pokušao da liši života više lica i to oštećene D. B., D. N. i D. B. i pri tom lišio života oštećenog D. B., odnosno, optuženi je suprotno čl. 11. i 27. Zakona o oružju, na javnom mjestu držao vatreno oružje-pištolj za koji nije imao oružni list, dok je optuženi M. M. postupajući na način kako je to prethodno u presudi opisano, na javnom mjestu vršenjem nasilja prema oštećenom D. B., drskim i bezobzirnim ponašanjem ugrozio spokojstvo gradjana i remetio javni red i mir i pritom oštećenom D. B. nanio laku tjelesnu povredu. Optuženi B. S. je bio svjestan da pucajući iz vatrenog oružja-pištolja, sedam puta u tijela oštećenih D. B., D. N. i D. B. iste može lišiti života, pa je to i htio, a kako je to nesumnjivo utvrdjeno u toku postupka, što znači, da je optuženi bio svjestan svoga djela i htio njegovo izvršenje, postupajući pritom sa direktnim umišljajem, dok se izostajanje posledice krivičnog djela, u odnosu na oštećene D. N. i D. B. ne može pripisati volji optuženog, već sticajem drugih okolnosti. Optuženi je bio svjestan da suprotno zakonu na javnom mjestu nosi i drži vatreno oružje, za koje nije posjedovao izdat oružni list od strane nadležnog državnog organa, pa je to i htio, a kako je to takodje nesumnjivo utvrdjeno provedenim dokazima na glavnom pretresu, iz koje činjenice proizilaze iz odbrane optuženog, koji je priznao izvršenje ovih krivičnih djela, što znači da su se u radnjama optuženog B. S. i u odnosu na ovo krivično djelo, manifestovao direktni umišljaj. </span>
</p>
<p class="p3"></p>
<p class="p3">
<span>I u radnjama optuženog M. M. se kao subjektivni elemenat bića krivičnog djela za koje je oglašen krivim i osudjen, manifestovao direktni umišljaj. Optuženi je bio svjestan da primjenom nasilja, drskim i bezobzirnim ponašanjem prema oštećenom D. B., na javnom mjestu, u ul. ... u centru N., ispred butika sportske opreme, u blizini Centra za socijalni rad i drugih ugostiteljskih objekata, koji su u to vrijeme radili, ugrožava javni red i mir i spokojstvo gradjana, te da udarajući oštećenog metalnim boksom, kao sredstvom podobnim da tijelo teško povrijedi ili zdravlje naruši, može lako  tjelesno povrijediti, pa je to i htio, što znači da je optuženi bio svjestan svoga djela i htio njegovo izvršenje.</span>
</p>
<p class="p3"></p>
<p class="p3">
<span>Pri ocjeni stanja svijesti optuženog B. S. u vrijeme izvršenja krivičnih djela, sud je imao u vidu i zaključke komisije vještaka-Klinike za psihijatriju Kliničkog centra Crne Gore, koji su po naredbi suda izvršili sudsko-psihijatrijsko vještačenje ovog optuženog, a koji nalaz je sud u cjelosti prihvatio kao stručan, jasan, objektivan, obzirom da je isti zasnovan na neposrednom psihijatrijskom pregledu optuženog, podacima iz spisa predmeta i koji nalaz su vještaci dali koristeći standarde psihijatrije, pri tom imajući u vidu način na koji je djelo izvršeno. Naime, iz sadržine nalaza i mišljenja nesumnjivo je utvrdjeno, da su vještaci procjenom duševnog stanja optuženog u vrijeme izvršenja krivičnog djela sa posebnim osvrtom na eventualno postojanje afektivnog stanja u deliktnoj situaciji utvrdili i u mišljenju sudu dostavili dvije varijante stanja svijesti optuženog u vrijeme izvršenja krivičnog djela i to varijantu pod uslovom da se prihvati deliktna situacija na način, kako je optuženi B. opisao u svojoj odbrani, u kom slučaju bi se optuženi u vrijeme izvršenja krivičnog djela nalazi u stanju patološkog afekta straha, razdraženosti i bijesa jakog inteziteta, koji afekat je uzrokovan provokativnim ponašanjem oštećenih, čemu je doprinijelo provokativno ponašanje istih u predeliktnom periodu, što bi kod optuženog izazvalo stanje napetosti i kumuliranog afekta straha zbog nepredvidivog ponašanja oštećenih, a na što upućuje i djelimična amnezija optuženog, odnosno nesjećanje optuženog u kratkom periodu izvršenja krivičnog djela, što je posledica kvalitativnog pomućenja svijesti uzrokovanog afektom jakog inteziteta, a što bi imalo za posledicu, da je sposobnost shvatanja djela optuženog, kao i mogućnost upravljanja postupcima kod istog bila bitno smanjena. Nadalje, ukoliko se kao objektivni prihvate iskazi oštećenih, koji su dijametralno suprotno odbrani optuženog, odnosno, da izvršenju krivičnog djela nije prethodilo neposredno provokativno ponašanje oštećenih, u tim uslovima afekat straha, razdraženosti i bijesa kod optuženog nije mogao dostići stepen patološkog afekta, odnosno jakog inteziteta, u kom slučaju bi sposobnost shvatanja značaja djela optuženog i mogućnost upravljanja postupcima u vrijeme izvršenja krivičnog djela bila smanjena, ali ne i bitno. </span>
</p>
<p class="p3"></p>
<p class="p3">
<span>Imajući u vidu citirani nalaz i mišljenje komisije vještaka, te utvrdjeno činjenično stanje provedenim dokazima na glavnom pretresu, da izvršenju krivičnog djela od strane optuženog B. S. nije prethodilo neposredno provokativno ponašanje oštećenih D. B., D. N. i D. B., odnosno da niko od oštećenih kritičnom prilikom, nakon izlaska iz butika nije preduzeo ni jednu radnju koja se može smatrati napadom ili provokacijom usmjerenom prema optuženom B. ili pak optuženom M., a kako je to sud nesumnjivo utvrdio iskazima upravo oštećenih, te uvidom u video materijal izuzet sa kamera video nadzora sa spoljašnje strane butika sportske opreme "...“, iz kojih je nesumnjivo utvrdjeno, da su upravo optuženi B. S. i M. M. po izlasku oštećenih iz butika, pritrčali sa suprotne strane ulice, gdje su očigledno čekali njihov izlazak, kako je to detaljno opisao svjedok oštećeni D. N., kod "prolaza" na suprotnoj strani ulice, pa je stoga sud nesumnjivo zaključio, da je optuženi B. S. u vrijeme izvršenja krivičnog djela bio uračunljiv, a da je sposobnost shvatanja značaja djela i upravljanja svojim postupcima kod optuženog bila smanjena, ali ne i bitno. </span>
</p>
<p class="p3"></p>
<p class="p3">
<span>Kod ovako utvrdjenog činjeničnog stanja, koje proizilazi iz dokaza provedenih na glavnom pretresu, te nalaza i mišljenja komisije vještaka, sud nije mogao prihvatiti odbranu optuženog B. S., da je kritičnom prilikom iz pištolja koji je imao kod sebe, ispalio projektile u stanju šoka i straha od oštećenih, u trenutku kada je vidio, da je iz butika istrčao D. B. i sa njim još dva muškarca, od kojih je jedan jurnuo na njega, a sve zbog činjenice da je u predeliktnom periodu imao sukob sa braćom B. B. i B1., koji su kritičnom prilikom zaista bili na licu mjesta i svjedokom P. D., a poslednji put mjesec dana prije kritičnog dogadjaja, kada su ga P., braća B. i oštećeni D. B. pretukli ispred Pošte u N., a što predstavlja nesumnjivu činjenicu, o kojoj su se izjašnjavali navedeni svjedoci u svojim iskazima ne sporeći pritom, da su u dužem vremenskom periodu imali sukob sa optuženim B., poslednji put oko mjesec dana prije kritičnog dogadjaja, kod Pošte, zbog čega je protiv njih vodjen i krivični postupak pred Osnovnim sudom u N., u kojem je optuženi B. imao svojstvo oštećenog, kao i optuženi M. M.. Kako je provedenim dokazima prvenstveno iskazima saslušanih svjedoka, te uvidom u video materijal izuzet sa kamera video nadzora butika ispred kojeg se predmetni dogadjaj odigrao, nesumnjivo utvrdjeno, da oštećeni, prvenstveno D. B., sa kojim su optuženi B. i M. imali sukob mjesec dana ranije, kao ni oštećeni D. B. i N., nijesu preduzeli ni jednu radnju u smislu napada na optuženog B. ili M., niti bilo koje druge radnje koje bi ukazivale na provokacije usmjerene ka optuženim, a da braća B. B. i B1., kritičnom prilikom nijesu ni izašli iz butika, i to upravo ona lica sa kojima je optuženi B. imao višegodišnji sukob, sud je citiranu odbranu optuženog cijenio kao neosnovanu i sračunatu na umanjenje svoje krivice. Ovo tim prije, što iz sadržine video materijala nesumnjivo proizilazi, da su optuženi B. i M. pritrčali sa druge strane ulice odmah po izlasku oštećenih iz butika, što ukazuje da se nijesu slučajno zatekli na licu mjesta, kako su to optuženi pokušali da predstave u svojim odbranama, već su se nalazili s druge strane ulice, u blizini prolaza gdje su čekali da oštećeni izadju iz butika, upravo onako kako se svjedok oštećeni D. N. izjasnio u svom iskazu. Kod ovakvog stanja stvari sud nije mogao prihvatiti stav odbrane, da je izvršenje krivičnog djela teško ubistvo u pokušaju za koje je optuženi oglašen krivim i osudjen, psihopatološki motivisano stanjem afekta, straha, razdraženosti i bijesa jakog inteziteta, izazvanog provokativnim ponašanjem oštećenih u predeliktnom periodu, odnosno provokativnim ponašanjem (napadom) oštećenih u deliktnoj situaciji, obzirom, da takvo ponašanje nije postojalo kod oštećenih. </span>
</p>
<p class="p3"></p>
<p class="p3">
<span>Sa istih razloga sud nije mogao prihvatiti navode odbrane optuženog M. M., da je kritičnom prilikom vidio kako je oštećeni D. B. nakon izlaska iz butika sa još dva njemu nepoznata momka, krenuo prema njemu, a što je i bio razlog da on krene prema oštećenom D., jer je smatrao da će D. i ta dva momka da ga napadnu, nakon čega je prišao oštećenom D. i prvi ga udario stisnutom pesnicom desne ruke u kojoj je imao boks, u predjelu glave, a ovo prvenstveno imajući u vidu iskaz oštećenog D. B., te sadržinu video materijala izuzetog sa kamera video nadzora butika "....", iz kojih nesumnjivo proizilazi, da oštećeni D. B. nakon izlaska iz butika nije nasrnuo na optuženog M., već suprotno, da je optuženi M. nasrnuo na oštećenog, koji se povlačio unazad, dižući ruke u visinu svoje glave, kako bi se odbranio od udaraca optuženog M., kao i to da oštećeni sada pokojni D. B. i oštećeni D. N., u tom trenutku nijesu bili u blizini optuženog M., pa ni optuženog B., naprotiv, oštećeni D. B. je po izlasku iz butika krenuo pravo od izlaznih vrata, ka parkiranim automobilima uz ivicu trotoara, držeći jaknu u desnoj ruci, dok je oštećeni D. N. krenuo desno od ulaznih vrata, u suprotnom pravcu od oštećenog D. i svog brata oštećenog D. B., kada mu je pritrčao optuženi B. sa pištoljem u ruci iz pravca ulice, pa ne stoje navodi odbrane optuženog M., da su oštećeni kritičnom prilikom nasrnuli na njega i optuženog B..</span>
</p>
<p class="p3"></p>
<p class="p3">
<span>Sud je cijenio i ostale dokaze provedene u postupku, pa je našao da one nijesu od uticaja za drugačiju odluku u ovoj krivično pravnoj stvari, a prije svega iskaza svjedoka P. D., B. Z., Lj. M., B. D. i M. S., obzirom da navedeni svjedoci nijesu očevidci predmetnog dogadjaja i nemaju neposrendih saznanja vezano za isti, već su se ovi svjedoci samo izjašnjavali o činjenicama koje su prethodile predmetnom dogadjaju i nakon predmetnog dogadjaja.</span>
</p>
<p class="p3"></p>
<p class="p3">
<span>Odlučujući o kazni za optužene, Sud je najprije, u smislu čl. 42. Krivičnog zakonika, cijenio sve okolnosti od kojih zavisi da kazna bude manja ili veća (olakšavajuće ili otežavajuće okolnosti), pa je od olakšavajućih okolnosti na strani optuženog B. S., sud cijenio njegove lične prilike, da je u vrijeme izvršenja krivičnog djela imao navršenih 19 godina života, što znači da je bio mladje punoljetno lice, njegov raniji život, tj. neosudjivanost, a što je sud utvrdio iz izvoda iz KE, dok otežavajućih okolnosti van elemenata bića krivičnog djela nije bilo,  pa je sud cijeneći naprijed navedene olakšavajuće okolnosti, primjenom čl. 48. st. 1. Krivičnog zakonika, optuženom prethodno utvrdio kazne za svako djelo u sticaju, na način što mu je za krivično djelo teško ubistvo u pokušaju iz čl. 144. tačka 8. u vezi čl. 20. Krivičnog zakonika, utvrdio kaznu zatvora u trajanju od 17 (sedamnaest) godina, za krivično djelo nedozvoljeno držanje oružja i eksplozivnih materija iz čl. 403. st. 1. Krivičnog zakonika, kaznu zatvora u trajanju od 3 (tri) mjeseca, a potom ga shodno čl. 48. st. 2. Krivičnog zakonika, osudio na jedinstvenu kaznu zatvora u trajanju od 17 (sedamnaest) godina i 2 (dva) mjeseca.</span>
</p>
<p class="p3"></p>
<p class="p3">
<span>Sud je na strani optuženog M. M. kao olakšavajuće okolnosti cijenio njegove lične prilike, da je u vrijeme izvršenja krivičnog djela imao navršenih 21 godina života, dakle, bio je mladje punoljetno lice, njegov raniji život, tj. neosudjivanost, a što je sud utvrdio iz izvoda iz KE za optuženog, dok otežavajući okolnosti van elemenata bića krivičnog djela nije bilo, pa je sud naprijed navedene olakšavajuće okolnosti u odsustvu otežavajućih, optuženog osudio na kaznu zatvora u trajanju od 6 (šest) mjeseci.</span>
</p>
<p class="p3"></p>
<p class="p3">
<span>Sud je mišljenja da su ovako odmjerene kazne za optužene adekvatne stepenu njihove krivice i težini počinjenih krivičnih djela i da predstavljaju onu mjeru koja je neophodno potrebna za postizanje svrhe kažnjavanja iz čl. 32. Krivičnog zakonika, da optuženi ubuduće vrše krivična djela, u okviru opšte svrhe propisivanja i izricanja krivičnih sankcija iz čl. 4. st. 2. Krivičnog zakonika.</span>
</p>
<p class="p3"></p>
<p class="p3">
<span>Sud je optuženom B. S. shodno čl. 51. Krivičnog zakonika, u kaznu zatvora uračunao i vrijeme provedeno u pritvoru, počev od 04.05.2011. godine, pa nadalje dok pritvor bude trajao. </span>
</p>
<p class="p3"></p>
<p class="p3">
<span>Sud je optuženom B. S. shodno čl. 75. Krivičnog zakonika, izrekao i mjeru bezbjednosti oduzimanje predmeta i to pištolja marke "CZ", mod. 70, cal.7,65 mm, fabrički broj 325674, kao predmeta upotrijebljenog za izvršenje krivičnog djela, a kako bi se otklonili stanja i uslovi da optuženi ubuduće vrši krivična djela u okviru opšte svrhe propisivanja i izricanja mjera bezbjednosti iz čl.66. Krivičnog zakonika.</span>
</p>
<p class="p3"></p>
<p class="p3">
<span>Sud je oštećenu porodicu D., radi ostvarivanja imovisnko pravnog zahtjeva uputio na redovnu gradjansku parnicu, obzirom da podaci krivičnog postupka ne pružaju dovoljan osnov za potpuno ili djelimično presudjenje.</span>
</p>
<p class="p3"></p>
<p class="p5">
<span>Kako su optuženi oglašeni krivim, to ga je sud shodno članu 226. i članu 229. Zakonika o krivičnom postupku, obavezao na plaćanje troškova krivičnog postupka-sudskog paušala u iznosu od po 100,00 eura, koji iznos je određen shodno složenosti krivičnog postupka, dužini njegovog trajanja i imovinskim prilikama optuženih, te da na ime troškova medicinskog vještačenje po vještaku K. N., solidarno plate novčani iznos od 253,00 eura, a optuženi B. S. na ime troškova sudsko-psihijatrijskog vještačenja po komisiji vještaka, medicinskog vještačenja po vještaku dr. Č. D., vještaku balističaru M. M., vještaku hemijske struke I. LJ, vještaku forenzičke genetike K. S. i vještaku trasologu J. M., novčani iznos od 1.555,00 eura, sve u roku od 15 dana po pravosnažnosti presude, dok će o ostalim troškovima krivičnog postupka Sud odlučiti naknadno, posebnim rješenjem, po pribavljanju podataka o njegovoj visini, a shodno članu 227. stav 2. Zakonika o krivičnom postupku.</span>
</p>
<p class="p5"></p>
<p class="p5">
<span>Na osnovu izloženog, odlučeno je kao u izreci presude.</span>
</p>
<p class="p4"></p>
<p class="p1">
<span>VIŠI SUD U PODGORICI</span>
</p>
<p class="p1">
<span>Dana, 27.03.2013. godine</span>
</p>
<p class="p4"></p>
<p class="p4">
<span>Zapisničar                                                       PREDSJEDNIK VIJEĆA-SUDIJA</span>
</p>
<p class="p4">
<span>Novčić Slobodanka                                                          Predrag Tabaš </span>
</p>
<p class="p4"></p>
<p class="p4">
<span>DN-a, po primjerak:</span>
</p>
<p class="p4">
<span>1. VDT Podgorica,</span>
</p>
<p class="p4">
<span>2. Optuženim,</span>
</p>
<p class="p4">
<span>3. Braniocu optuženog B. N.,</span>
</p>
<p class="p4">
<span>4. a/a.</span>
</p>
<p class="p4">
<span>Postupljeno, dana _____________ godine</span>
</p>
<p class="p6"></p>


</body>