<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.s1{font-weight:bold;}
.s2{font-weight:bold;color:black;}
.s3{color:black;}
.s4{font-family:Arial;}
.p1{text-align:end;hyphenate:auto;font-family:Times New Roman;font-size:13pt;}
.p2{text-align:center;hyphenate:auto;font-family:Times New Roman;font-size:13pt;}
.p3{text-indent:0.5in;text-align:justify;hyphenate:auto;font-family:Times New Roman;font-size:13pt;}
.p4{text-indent:0.5in;text-align:justify;hyphenate:auto;font-family:Times New Roman;font-size:12pt;}
.p5{text-indent:0.625in;text-align:justify;hyphenate:auto;font-family:Times New Roman;font-size:13pt;}
.p6{text-indent:0.375in;text-align:justify;hyphenate:auto;font-family:Times New Roman;font-size:13pt;}
.p7{text-align:start;hyphenate:auto;font-family:Times New Roman;font-size:13pt;}
.p8{text-indent:0.5in;text-align:start;hyphenate:auto;font-family:Times New Roman;font-size:13pt;}
.p9{margin-bottom:0.083333336in;text-align:justify;hyphenate:auto;font-family:Times;font-size:13pt;}
.p10{text-indent:0.125in;margin-left:1.875in;text-align:start;hyphenate:auto;font-family:Times New Roman;font-size:13pt;}
.p11{text-align:justify;hyphenate:auto;font-family:Times New Roman;font-size:13pt;}
.p12{text-align:justify;hyphenate:auto;font-family:Times;font-size:12pt;}
.p13{text-indent:0.5in;text-align:center;hyphenate:auto;font-family:Times New Roman;font-size:13pt;}
.p14{text-align:start;hyphenate:auto;font-family:Times New Roman;font-size:12pt;}
</style>
<meta content=" " name="author">
</head>
<body class="b1 b2">
<p class="p1">
<span class="s1">K. broj 475/10</span>
</p>
<p class="p2"></p>
<p class="p3"></p>
<p class="p3"></p>
<p class="p4"></p>
<p class="p3"></p>
<p class="p3"></p>
<p class="p3"></p>
<p class="p3"></p>
<p class="p2">
<span class="s1">         U IME CRNE GORE</span>
</p>
<p class="p3"></p>
<p class="p3">
<span class="s1">OSNOVNI SUD U BARU</span><span>, kao prvostepeni krivični, sudija G. Š., kao sudija pojedinac, sa zapisničarom M. M., u krivičnom predmetu okrivljenog </span><span class="s1">J. M.</span><span>, zbog krivičnog djela teška tjelesna povreda iz čl. 151 st.1 Krivičnog zakonika, po optužnici Osnovnog državnog tužilaštva u Baru Kt.br. 532/10 od 12.10.2010. godine, nakon održanog glavnog javnog pretresa u prisustvu zamjenika Osnovnog državnog tužioca B. D. i okrivljenog, dana 09.11.2011. godine donio je, a dana 11.11.2011. godine javno objavio,</span>
</p>
<p class="p3"></p>
<p class="p5">
<span class="s1">                                         P R E S U D U</span>
</p>
<p class="p5"></p>
<p class="p6">
<span class="s2">   Okrivljeni J. M., </span><span class="s3">od</span><span class="s2"> </span><span class="s3">oca Đ. i majke S. rođene M., rođen ... godine u B., sa prebivalištem u B., naselje B. .., državljanin Crne Gore, po zanimanju taksi vozač, oženjen, otac jednog djeteta, pismen, završio srednju školu, lošeg imovnog stanja, neosuđivan;</span>
</p>
<p class="p7"></p>
<p class="p2">
<span class="s1">K r i v  j e :</span>
</p>
<p class="p7"></p>
<p class="p8">
<span class="s3">Što je:</span>
</p>
<p class="p7"></p>
<p class="p3">
<span class="s3">Dana 17.07.2010 godine, oko 01,30 časova, u naselju Šušanj, Opština Bar, teško tjelesno povrijedio oštećenog S. I., na način što je nakon međusobne svađe i tuče istog više puta nožem ubo u predjelu grudnog koša i lijevog ramena, kojom prilikom je oštećeni S. zadobio tešku tjelesnu povredu u vidu - rezne rane lijeve bočne strane grudnog koša, tri rezne rane u predjelu lijevog ramena i oguljotine u predjelu desne jagodice,</span>
</p>
<p class="p7"></p>
<p class="p3">
<span class="s3">- čime je učinio krivično djelo - </span><span class="s2">teška</span><span class="s3"> </span><span class="s2">tjelesna povreda iz čl. 151 st. 1. Krivičnog zakonika.</span>
</p>
<p class="p6"></p>
<p class="p3">
<span>Pa ga su primjenom čl. 4, 32, 36, 42, 45 i 46 Krivičnog zakonika i čl. 369, 370 i 374  ZKP-a,</span>
</p>
<p class="p3"></p>
<p class="p2">
<span class="s1">OSUĐUJE</span>
</p>
<p class="p2"></p>
<p class="p3">
<span>Na kaznu zatvora u trajanju od 60 (šezdeset) dana, u koju kaznu mu se uračunava vrijeme provedeno u pritvoru od 17.07.2010. godine do 17.09.2010. godine.</span>
</p>
<p class="p3"></p>
<p class="p3">
<span>Oštećeni S. I. se radi ostvarivanja imovinsko pravnog zahtjeva upućuje na parnični postupak.</span>
</p>
<p class="p3">
<span> </span>
</p>
<p class="p9">
<span>	Optuženi su dužni da plate troškove krivičnog postupka u iznosu od 530,00 € u roku od 15 dana od dana pravosnažnosti, pod prijetnjom izvršenja.</span>
</p>
<p class="p3">
<span> </span>
</p>
<p class="p10">
<span class="s1">      O b r a z l o ž e n j e</span>
</p>
<p class="p5"></p>
<p class="p3">
<span> Optužnicom Osnovnog državnog tužilaštva u Baru Kt.br. 475/10 od 12.10.2010. godine stavljeno je na teret okrivljenom izvršenje krivičnog djela bliže opisanog u izreci presude.</span>
</p>
<p class="p3"></p>
<p class="p3">
<span>Okrivljeni je u svojoj odbrani u prethodnom postupku izjavio da </span><span class="s3">radi kao vozač u firmi »Euro Taxi« nepune dvije godine. Dana 17.07.2010. godine nakon ponoći nalazio se na stajalištu nedaleko od restorana “Mimoza” u Baru, kada je od dispečera dobio poziv za potencijalnu vožnju od kraja Šumice koja se nalazi odmah iza mosta Željeznice prema šetalištu u Šušanju. Prihvatio je poziv i vozilom marke “Škoda Oktavija” plave boje pošao dokle je bilo moguće na pomenuto šetalište do mjesta gdje se nalazi ležeći policajac. Na tom mjestu direktno ne postoji ulično osvjetljenje, dosta je mračno, a od nekih dvadeset do trideset metara je prva svjetiljka. Vozilo je okrenuo odakle je došao, znači magistrali. Nedugo nakon toga naišla je jedna žena srednjih godina koju je pitao Da li je ona naručila taxi vožnju, našta mu je kazala da ona nije naručila, već dvoje lice koja su se kretala za njom, a koje poznaje. Ista mu je rekla da su to dvoje lica pijani, ali da će ona prihvatiti vožnju sa njima kako mu ne bi propala tura. Rekao joj je da ona može slobodno da odjavi vožnju, našta je kazala da će ona sjesti u vozilo sa njima. Motor vozila je sve vrijeme bio upaljen i on je da bi izbjegao eventualne probleme sa pijanim licima krenuo da odradi vožnju samo sa njom, međutim, kako je krenuo polako, to dvoje su sustigli vozilo, našli se ispred vozila i počeli da udaraju rukama o haubu vozila govoreći “Gdje si krenuo” i vičući. Tom prilikom muško lice koje je bilo obučeno u neki tamni dio odjeće u gornjem dijelu otvorilo je vrata od vozača, obrativši vičući na njega riječima “Đe si krenuo pičko jedna”, i počeo odmah da ga udara po glavi nekim predmetom koji je držao u ruci, a u tom trenutku nije znao da li je telefon ili nešto drugo. Tom prilikom mu je zadao ne manje od deset udaraca po glavi, preciznije tjemena, čela, očiju i jagodica, i to je trajalo deset minuta, a dok ga je taj momak tukao ženska osoba je prvo sjela u zadnji dio vozila iza suvozača da bi dok je trajalo udaranje od strane tog lica ona prišla sa druge strane vozila, otvorila vrata i takođe nasrnula na njega zadavši mu više udaraca pesnicama u predjelu natkoljenica i tijela. Posebno ističe da je u trenutku kada je to lice otvorilo vrata vozača i započelo fizički napad na njega, žena sa kojom je prethodno pričao, a koja se u tom trenutku nalazila u vozilu iza vozača otvorila vrata od vozila i pobjegla. Dok traje to batinanje sa obije strane on je pokušavao da se zaštiti kako zna i umije. U odnosu na muškarca pokrio je glavu, a s vremena na vrijeme pokušavao je da svojim rukama uhvati njega za ruke kako bi umanjio i spriječio batinanje. U jednom trenutku to muško lice je promijenilo poziciju na način što je prišao sa druge strane vrata na mjestu suvozača dok je žena prišla do vrata vozača govoreći »samo da ga izvučemo iz vozila« hvatavši ga rukama za noge pokušavši da mu izvuče noge iz vozila. On se tom prilikom uhvatio za stub između prednjih i zadnjih vrata sa desne strane vozila i bio je u skoro ležećem stavu dok je to iskoristio taj muškarac i snažno ga udario nogom u predjelu lijeve ruke kojom je se držao za stub vozila, slomivši mu tom prilikom domali prst lijeve ruke. Sve vrijeme njih dvoje su nastojali da mu zadaju udarce po glavi i tijelu, dok se on trudio da se rukama zaštiti, a lijevom nogom je pokušao da odbija napade te žene. Taj napad i batinanje trajalo je duže vrijeme po njegovoj procjeni ne manje od 10 minuta. U jednom trenutku neko od njih dvoje je zavikao “sada ćeš vidjeti”obzirom da nijesu mogli da ga izvuku, a vozilo se u međuvremenu ugasilo i nalazilo na sredini puta. Nakon par sekundi to muško lice prišlo mu je sa vozačevih vrata sa nekim predmetom koji je izvadio iz tašne, koji mu se učinio u prvom momentu da je igla, krenuo sa tim oštrim premetom da pokuša da ga povrijedi. On je u namjeri da se zaštiti sa obije svoje ruke uhvatio njegove ruke u predjelu iznad šaka, ali je uprkos tome isti uspio u dva navrata da ga ogrebe tim predmetom u predjelu čela i iznad desne jagodice. Za to vrijeme ženska osoba je stajala iza njega i histerisala govoreći »Ubi ga i udri ga« u više navrata. U jednom trenutku uspio je da mu otme taj oštri predmet koji je bio zamotan izolir trakom u zadnjem dijelu. Ustao je i izašao iz vozila onako pognut, držeći lijevu ruku u predjelu čela u namjeri da se zaštiti od novih udaraca,jer je žena govorila muškarcu “Uzmi akne i udari ga” i počeo nekontrolisano da maše lijevo desno tim predmetom kako bi od odbio napad, kojom prilikom je on malo i ustuknuo i jedino tom prilikom mogao mu je eventualno nanijeti povredu. Jedina njegova želja i namjera je bila da na neki način spriječi dalje batinanje i spasi svoj život. Nakon toga isti su se odmakli od njega, od njegovog vozila i pridružili se svom društvu koje je bilo udaljeno ne dalje od 2-3 metra, a tu je bilo ne manje od deset ljudi. Kada je izašao iz vozila držeći taj oštri premet vidio je na rastojanju od nekoliko metara iza vozila to njegovo društvo, a ubrzo su zatim došli pripadnici policije. Taj predmet koji mu je ličio na makazice ili skalpel on je bacio na asfalt neposredno nakon što je odbio njegov napad, a u tom trenutku se nalazio pored vrata vozača da li je neko od njegovog društva uzeo taj predmet, nije mu poznato. Za vrijeme dok je napadnut uspio je da obavijesti dispečera L., da javi kolegama da je fizički napadnut i da pozove policiju i to dva puta. Te večeri je bio obučen u majicu plave boje sa natpisom firme “Euro Taxi”, koja je izuzeta od strane policije, a koja je bila potpuno pocijepana usled nasilja koje je pretrpio. Dispečera je pozvao kada je otvorio prvi put vrata i kada je prvi put počeo da ga bije. Dispečera je pozvao i drugi put u vrijeme kada mu je on rekao sad ćeš vidjet i kad je pošao po taj predmet u torbu te djevojke. Policija je i njega odvodila kod ljekara isto veče i on je kompletno pregledan. Nema primjedbi na taj pregled. On je vidio vozilo koje je došlo iza njega, kad se sve to završilo, a jesu li oni ulazili u to auto on ne zna. Auto je vidio kad je došla policija. Zna da je vozilo bilo bijele boje, ne zna koje marke, ne sjeća se. Na glavnom pretresu je dodao da je u prethodnom postupku opisao da ga je na samom početku događaja muškarac počeo udarati u predjelu glave. On je takođe izjavio da ga je udarao nekim predmetom jer je osjetio da je taj predmet tvrd, a i njegova pretpostavka je bila da je u pitanju mobilni telefon. Takođe je izjavio da ga je oštećeni udarao nogom  po ruci koja se nalazila na pragu od vozila i tom prilikom on je dobio prelom kosti do malog prsta i kao posledica tog preloma njemu je ostao ukočen prst. Isti ne može samostalno da savije. Kada je u pitanju upotreba predmeta kojim je nanio povrede oštećenom on je u policiji rekao da mu je taj predmet ličio na iglu, a pred istražnim sudijom da mu je ličio na skalpel umotan u nešto, nož ili makaze, a na pretresu je izjavio da je siguran da je u pitanju bio skalpel jer se radilo o predmetu koji je imao oštri metalni dio koji je bio umotan nečim, jer se on sjeća da kada je držao taj predmet da mu nije ličio na fabričku izradu već na izolir traku. Oštećeni je tom prilikom na sebi imao jaknu, misli da je bila crne boje, jer i ako su bili ljetnji mjeseci, jul mjesec bili su rani jutarnji sati pa je pretpostavlja iz tog razloga oštećeni nosio jaknu, a kada je u pitanju nanošenje povreda oštećenom on se sjeća da ga je par puta zakačio tim predmetom u predjelu jakne i to u predjelu ramena.  Od udaraca koje je dobio od oštećenog predmetom za koji pretpostavlja da je mobilni telefon zadobio je i povredu dva prva gornja zuba u vilici, jedan je kasnije morao da izvadi, ali on ljekaru te večeri nije prijavljivao da je zadobio te povrede, jer mu je predio oko usta bio utrnut i krvav, nije ni osjetio povrede konkretno zuba, a tom prilikom nije ni osjetio da mu je prelomljen prst. On oštećenog i I. D. je prvi put vidio te večeri. Moguće da je on njih vozio, ali se toga ne sjeća, jer vozi puno ljudi u toku ljetnjih mjeseci. Kada je njega oštećeni počeo da udara žena koja je prva ušla u vozilo, a u pitanju je kuvarica u kafe baru, otvorila je vrata, izašla i pobjegla sa tog mjesta. Cijeli taj događaj posmatrala su dva policajca. Njemu su i oštećeni i I. D. izgledali kao drogirani, ona je bila još agresivnija koliko god on pokušavao da se odbrani oni bi ga napadali, a za vrijeme dok je on zamahivao prema oštećenom on je i dalje prijetio, da će ga ubiti. Na samom početku ovog događaja  neposredno prije nego što je oštećeni njega počeo da udara I. D. je ušla u vozilo na zadnje sjedište gdje se već nalazila kuvarica za koju je saznao da se preziva L. i kada je on njega počeo da udara D. je izašla iz vozila kao i L. S. koja je pobjegla. A L. S. je došla u policiju na njihov poziv. On se ne može izjasniti gdje se nalazila tašna iz koje je oštećeni uzeo predmet, a radi se o tašni I. D.. Napad na njega prekinuo je njegov kolega P. N. koji je jednom licu za koga je on saznao da je policajac prigovorio zašto on nije prekinuo napad, a napad je prekinuo na način što je on uhvatio oštećenog za ramena i spriječio ga da ga napada. On je skalpelom zamahivao desnom rukom prema oštećenom, a lijeva ruka mu je bila utrnuta i najvjerovatnije spuštena uz tijelo.</span>
</p>
<p class="p3"></p>
<p class="p3">
<span>U dokaznom postupku saslušani su svjedok oštećeni S. I., svjedoci I. D., </span><span class="s3">P. S., L. S., P. N., B. I. i A. Dž., pročitani su iskazi svjedoka L. S. i S. N., </span><span>pročitani su : </span><span class="s3">zapisnik o uviđaju UP PJ Bar od 17.07.2010. godine, izvještaj JZU Opšta bolnica Bar br. protokola 3614 od 17.07.2010. godine na ime S. Ivice, otpusna lista sa epikrizom br. 3810/2010 na ime S. Ivice, izvještaj KC CG br. A 1052 od 26.07.2010. godine na ime J. M.a, izvještaj KC CG br. A 1053 od 26.07.2010. godine na ime S. Ivice, nalaz i mišljenje sudskog vještaka medicinske struke Š.M. od 29.09.2010. godine, izvod iz kaznene evidencije na ime okrivljenog PJ Bar br. 22-3907 od 15.09.2010. godine, izvršen je uvid u fotoelaborat PJ Bar i skicu lica mjesta broj 256/10 od 17.07.2010.godine, pročitani su nalaz i mišljenje vještaka trasologa K. D. br. 2881/10 od 14.10.2010. godine i nalaz i mišljenje sudskog vještaka  medicinske struke B. B.  od 3.10.2011. godine. </span>
</p>
<p class="p11"></p>
<p class="p3">
<span>Svjedok oštećeni </span><span class="s1">S. I. </span><span>je</span><span class="s1"> </span><span>izjavio da</span><span class="s1"> </span><span>se nalazio</span><span class="s1"> </span><span class="s3">u lokalu »Odiseja« koji se nalazi u Baru, na šetalištu u Šušanju sa L. S. koja je njegova prijateljica, a njegova supruga D. I. je inače pjevačica u tom lokalu i ona je pjevala. Tačno je da su konzumirali alkohol on i D., ali ne nešto pretjerano. Negdje oko 01,10 sati kad se završila muzika skupa su izašli iz lokala, D. je pozvala taksi, koristeći njegov telefon. Kako je on prvi put bio u tom lokalu i u tom dijelu grada te večeri oni su dok dođe taksi krenuli prema parkingu. Zna da je tamo neka rampa i vidio je da je ispred taksi vozilo. S. je bila ispred njega i D. i prva je stigla do taksi vozila plave boje, sa jednom reklamom kazina. Misli da je vozilo marke »Škoda oktavia«. S. je ušla u taj taksi plave boje. To je i bio taksi koga su pozvali preko telefona. On i D. su udaljeni nekih 40 metara od tog vozila u trenutku kad je S. ušla u isto. D. je dala rukom znak taksisti da dođe do njih jer samo treba da prođe nekoliko metara i da ih pokupi. Vozilo je došlo do njih. S. je sjela pozadi a kada je on sa cigaretom krenuo da sjedne, čak je i sjeo, taj mu je čovjek rekao “izašla napolje sa cigarom”. On ga je prepoznao jer ih je desetak dana prije toga vozio kući, a inače često koriste upravo taj taksi koji zovu “Euro taksi”. Tada je došlo do svađe između njih i da je on i tada bio drzak i bezobrazan prema njemu i supruzi i da nije htio da ih vozi preko jedne lokve u Bjeliše, govoreći kako neće da prlja auto, mada su ih njegove kolege vozile tim istim putem i preko te iste lokve, i to više puta dnevno jer tako koriste taksi. D. nije ušla u auto, ona je samo otvorila vrata od suvozača. Rekao mu je u čemu je problem, evo baciću cigaretu, ali se on okrenuo put njega i drsko i bezobrazno im rekao “izlazite napolje, vi ste pijani”. D. mu je rekla “ajde I.izašla napolje” jer njega zovu I., ali mu se on obratio riječima “šta hoćeš, u čemu ti imaš problem sa nama”. Tada se on okrenuo put njega i uhvatio ga rukom kao mačka za predio desnog oka i rekao izlazite napolje. Odgurnuo mu je ruku i nakon toga je došlo do verbalnog konflikta i da su se psovali, ali nije bilo udaranja, s tim što je on već imao ogrebotinu u predjelu oka gdje ga je uhvatio. D. mu je ponovila da izađe, da se ne svađa, da li je pomenula sa budalom ili ne, ne zna i on je izašao iz auta. Da li je D. sjela u auto ili ne ne može da se sjeti. S. je već izašla iz auta. Kada je on krenuo da izašla napolje iz pravca lokala gdje su sjedjeli je došao njihov prijatelj DŽ., ne može se sjetiti kako se preziva, sa svojim autom bijele boje, misli da je Golf, D. mu je mahala, i on je stao ispred taksiste na nekih 30 metara. Kako je DŽ. stao krenuli su prema njegovom autu. J. je tada dao gas na autu i krenuo put njih kao da će da njih pogazi, tako da su se sklonili u stranu da njih ne udari autom, a za to vrijeme je mahao rukama, nešto pričao iz auta, ali ne može da se sjeti šta, nije ga ni interesovalo, jer nije htio više da se sa njim svađa i raspravlja, jer je vidio da je budala. Njih troje su sjeli u DŽ.ov auto i to tako što su on i D. sjeli pozadi, a S. naprijed. Kada je DŽ. htio da krene jer su vozila prednjim stranama okrenuta jedno prema drugom, taj taksista je krenuo na DŽ.ov auto i popriječio mu se tako da DŽ. ne može da krene, DŽ. mu je blicao čak mu i svirao da ga pusti da prođe. J. nije reagovao, DŽ. je još jednom pokušao da ga zaobiđe i ide naprijed, ali mu je J. opet prepriječio auto. Ne zna ali je DŽ. nešto rekao u autu kao “koji mu je đavo, što je ovome”. Tada je D. izašla iz auta i prišla taksisti da ga pita što će. On nije čuo niti vidio jer je bio iza DŽ.a što je bilo između taksiste i D., samo je čuo kada je DŽ. rekao pade D.. Tada je iz auta izašao DŽ. i on i vidio je kada se D. drži za stomak i jasno mu je bilo da je udario nogom. Tada je on krenuo prema taksisti i rekao mu nešto kao što si to uradio, koga si to udario, kako te nije sramota da udariš ženu. Tu je došlo do verbalnog konflikta između njih dvojice, psovali su se i on je njemu rekao “pederčino izađi napolje ako si muško, kako te nije sramota da udariš ženu”. On je nastavio da sjedi u autu, mlati rukama, njegova vrata su bila otvorena, i noge su mu na asfaltu. On ga je uhvatio za kragnu od plave majice i ponovio mu izađi napolje. On je njega uhvatio za košulju i njih dvojica su se vukli. U jednom trenutku ga je ispustio, jer mu se njegova majica izvukla iz ruke i nekako se spotakao, ne može da objasni, ali uglavnom je izgubio ravnotežu i došao je u položaj da mu je on sa lijeve strane bočno. On je tada osjetio udarac u predjelu lijeve mišice i odmah lijevo ispod pazuha. Osjetio je neku toplinu i zna da mu je tada prišao poznanik I. B. koji radi u policiji, uhvatio ga nekako i povukao ga od taksi vozila. Od tog trenutka on se više ne sjeća, zna samo da je bio na haubi taksi vozila, da je valjda padao i sjeća se sanitetskog vozila, ali tada je izgubio svijest usled velikog krvarenja, tako mu je rečeno. U bolnici u Baru je operisan, zna da je tamo ležao 4 dana i izašao na potpis. Na glavnom pretresu je dodao da je nakon što je D. zadao udarac okrivljenom rekao »Da li znaš da je ona u drugom stanju«. Nije se mogao izjasniti da li je okrivljenom zadavao udarce. Pridružio se krivičnom gonjenju i postavio imovinsko pravni zahtjev koji nije mogao precizirati. </span>
</p>
<p class="p3"></p>
<p class="p3">
<span>Svjedok </span><span class="s1">I. D.</span><span> je izjavila da </span><span class="s3">živi u vanbračnoj zajednici sa oštećenim S. I. Ona je kritične večeri pjevala u lokalu “Odiseja” koji se nalazi na šetalištu u Šušanju, a njen nevjenčani suprug je sjedio u lokalu sa prijateljicom L. S. Zna da se pjesma i rad lokala završio nešto poslije 01,00 sat i njih troje su malo posjedjeli, a potom izašli sa namjerom da idu kući i ona je sa mobilnog telefona svog supruga pozvala “Euro taksi” koji inače vrlo često koriste u prevozu. Čekajući taksi njih troje su hodali dok taksi dođe, jer je ona rekla gdje da dođe po njih. S. je bila nešto ispred njih tako da je ona prva ušla u taksi, koji je već bio parkiran na dogovorenom mjestu, to je taksi plave boje i zna da ima veliku reklamu nekog kazina. S. je sjela pozadi. Ona je taksisti dala znak da dođe do njih, i taj čovjek je krenuo put njih. Kad je stao u auto je ušao I. i sjeo na zadnje sjedište. Zna da je I. imao cigaretu u rukama. Kada je ona otvarala vrata I. je pitao taksistu “smeta li ti cigara”, na šta mu je taj odgovorio “baci cigaru”, a odmah potom nastavio “ti si pijan, izlazite svi iz auta”. Po njoj to je bilo drsko od strane vozača taksija. U vozilu je došlo do svađe između I. i vozača, čak je došlo i do gurkanja između njih dvojice, i to sa mjesta gdje su sjedjeli, ali ona to ne bi nazvala tučom, po njoj to je bilo gurkanje. Uglavnom u jednom trenutku njih troje su bili izvan auta. Mjesto gdje se to događalo je osvijetljeno, postoji ulična rasvjeta. Kad su bili van auta naišao je od pravca lokala “Odisej” prijatelj A.DŽ., sa svojim vozilom, zna da je bijele boje. DŽ. je naišao iza taksi vozila i zaustavio se na nekih otprilike 30 do 40 metara od taksija. Ona ga je zaustavila i njih troje su ušli kod njega u vozilo. Ona i I. su sjeli pozadi, a do DŽ.a je sjela S.. Kada je DŽ. krenuo taksista mu je prepriječio put, nekako je stao ispred njega tako da taj ne može da vozi, ali kako je on to izveo ne zna. DŽ. mu je blicao, čak i svirao tražeći od njega da se pomjeri, međutim on nije mrdao. DŽ. je pokušavao da ga zaobiđe ali je taksista ponovo prepriječio vozilo. Ona je tada izašla iz auta i došla do vrata taksija i rekla mu da se pomjeri da idu kući. On se njoj obratio riječima “što ćeš ti kurvo”. Kada joj je to rekao ona je krenula rukom da ga udari i udarila ga u lice zbog toga što joj je rekao. Ne može da se sjeti da li je to učinila kada su vrata bila otvorena ili ne, ali ga je udarila kroz prozor. Tada je on otvorio vrata i udario je nogom u stomak od čega je pala na asfalt. Valjda je u tom trenutku izašao I., jer ona to nije vidjela s obzirom da je bila na asfaltu i dok je I. prišao taksisti Dž. je došao do nje i pomogao joj da ustane. Tada je vidjela da je I. krenuo na njega da se biju. Izmijenili su oni nekoliko udaraca, tako što je taksista sjedio, a I. je bio do njega posagnut i glavom je unutar auta. Njoj je Dž. pomogao i došli su do njegovog vozila, tako da ona nije vidjela trenutak kada je taksista i čime ubo I.. Vidjela je da je tu bio B. I.koji je inače policajac u Baru i vidjela je kad drži I. i da su obojica krvavi. Ubrzo je došla policija, zna da je I. pao, da je krvario obilno, da su ostali tragovi krvi i na vozilu DŽ.ovom i onda je došla hitna pomoć i prebacili su I. u barsku bolnicu. Ona tog taksistu zna od prije, jer je on nju vozio više puta i prije nego što je upoznala I.. Sa njim je bio jedan konflikt kada nije htio nju i I. da preveze preko neke lokve jer nije htio da prlja auto. U vrijeme kada se to događalo ona je mislila da je trudna, čak je to i rekla I., ali se nakon toga ispostavilo da nije, tako da je I. mogao misliti da je trudna. </span>
</p>
<p class="p3"></p>
<p class="p3">
<span class="s3">Svjedok </span><span class="s2">P. S. </span><span class="s3">je izjavio da je trenutno taksista u firmi u kojoj radi i J., kritične večeri je bio na poslu i bio je na taksi stanici Topolica. Čuo je preko radio stanice da neko štipa motorolu, kao da hoće je aktivira, ali ne razumije u tom trenutku ništa, međutim, u toku tog štipanja stanice čuo je glas koji ide preko stanice kao nešto »pomoć, napadnut je«, a tada se uključio dispečer koji se i prije uključivao vezano za to i rekao pođite u Šumice i vidite što se to tamo događa, treba li kome pomoć jer on svaki auto može da locira s obzirom da postoji GPRS, a čuo je da je J. sa toga mjesta i dobio nalog za vožnju. On se uputio tamo, a kada je došao misli da je N. došao prije njega malo, vidio je popriječen auto kolege J.a i iza njega jedan bijeli auto. Vrata na vozilu J.a su otvorena, on je bio u poluležećem položaju kao da je na oba sjedišta prednja i na njemu su bili muškarac i ženska osoba. Oni su se udarali i tada im je prišao jedan momak u civilu koji kaže da je policajac. Čak je taj inspektor i pozvao policiju. On je razdvajao, vukao ta lica sa J.a. On se primakao, ali nikoga nije prstom dirao, N. je pomagao inspektoru da se razdvoje. Tu su se psovali, momak je govorio J.u što mu udara trudnu ženu. Vidio je J.u da mu je majica rascijepana i da je izgreban. Poslije je rekao ima li ko da ga brani. Taj momak i žena su bili i pored prisustva policije agresivni i kretali put J.a, čak ga je žena i ošamarila i tada je N. rekao »oćete li vi to završavat ili pustite njih«. Tada se smirila situacija, ubrzo je došla uniformisana policija i hitna pomoć. On je kada se sve završilo vidio da je taj momak krvav po grudima, a vidio je i krv po asfaltu. Tu se sve završilo. Policija ih je udaljila. On nije vidio ko, sa čim i kako je ubo tog momka i što je prethodilo prije nego što je on skoro istovremeno sa N.om tamo došao. Na glavnom pretresu je dodao da je vidio da se J. nalazio u poluležećem položaju, a vidio je da se na vratima vozača nalaze muškarac i ženska osoba. U njegovoj izjavi u prethodnom postupku stoji da je on izjavio da su oni na njemu, ali precizirao je taj dio iskaza, i naveo da oni jesu bili kod vrata i da ga jesu napadali, ali se ne može izjasniti da li su njih oboje bili na njemu u unutrašnjosti vozila. On je izjavio u prethodnom postupku da su se oni u tom trenutku udarali, a pod tim podrazumijeva povlačenje, udaranje. Može se reći da on neke čiste udarce nije ni vidio da je to praktično bilo povlačenje a J. je ležao na leđima i branio se. </span>
</p>
<p class="p3"></p>
<p class="p3">
<span class="s3">Svjedok </span><span class="s2">L. S. </span><span class="s3">je izjavio da</span><span class="s2"> j</span><span class="s3">e dispečer u “Euro taksiju” i kritične večeri je bio na radnom mjestu. Princip rada radio stanice je da se kod njega čuje sve što se priča i to u bilo kojem taksiju i svi taksisti koji imaju uključenu radio stanicu čuju njega. Bilo je negdje oko 01,10 sati, kada je čujem škripanje motorole i na displeju vidio ocrtan broj vozila koji koristi tu stanicu i to je broj vozila 131 koji vozi J.. Samo se čulo škripanje motorole jer je pritisnut prekidač, a onda ga je vjerovatno taj koji je stisnuo prekidač, on ga je pozvao misleći da mu treba nešto. Međutim prošlo je i čitavih desetak sekundi J. se nije javljao. Onda se ponovo čula motorola i čuo je svađu, i kolegu J.a koji kaže “u pomoć, napali su me”. Imao je osjećaj kao da ga neko davi jer mu je glas bio promijenjen. Potom mu je on ponovio “zovite policiju, napali su me” i on je nakon toga pozvao policiju, obavijestio je i dvojicu kolega koji su u blizini da pođu da vide o čemu se to radi. </span>
</p>
<p class="p3"></p>
<p class="p3">
<span class="s3">Svjedok </span><span class="s2">P. N. </span><span class="s3">je izjavio da</span><span class="s2"> </span><span class="s3">je taksista u firmi "Euro taksi" u kojoj radi i okrivljeni J. M.. Kritične večeri je bio na poslu, taman je krenuo da se odjavi i da ide kući da spava, kada je preko radio stanice koju imaju u vozilima čuo zvuk koji liči na aktiviranje stanice kao kada čovjek hoće da se javi pa se ne javi, i u jednom trenutku je čuo zapomaganje, i to je dobro razaznao riječi "napadnut sam, pomozite mi". Tada se na stanici javio centralni dispečer i kazao da kolege koje su blizu Šumicama, priđi i vide šta treba pomoći čovjeku. Kada je stigao tamo vidio je kolegu J.a kao da leži na oba sjedišta prednja, vrata auta su otvorena i na vrhu njega muškarac i žena za koje je saznao da su S. i njegova dama, i biju J.a koga vidi da je krvav i da mu je majica sva rascijepana. Tu u neposrednoj blizini vozila vidio dva inspektora policije iz Bara i kada je prišao rekao je „ljudi vidite li što se radi, pomognite“, i on je tada S.a uhvatio za ruku, jedan od inspektora mu je pomogao i izvukli su J.a iz auta, a S.a i žensku osobu su odvojili. Nakon toga je vidio kada žena koju je skidao sa J.a zajedno sa S.em, istome opaljuje šamarčinu tako da je puklo i dobro se čulo. Tada je on dosta nervozno rekao inspektorima, a to je rekao i u policiji,  "izvolite ili nešto preduzmite ili se maknite pa ćemo mi". Tada je došlo uniformisane policije, to je vidio. On više tuče i svađe nije vidio. Nakon toga je vidio S.u krvavu majicu sa prednje strane, i nekoliko tragova krvi na asfaltu. On nije vidio kako je povrijeđen, ko ga je povrijedio i čime. Ubrzo je došla i hitna pomoć i povela S.a put bolnice, a policija J.a. Na glavnom pretresu je dodao da u njegovoj izjavi u prethodnom postupku stoji da je on vidio da J. leži na oba prednja sjedišta, a da su na vrh njega muškarac i žena koji biju J.a, ali naveo je da ono što je on vidio jeste da je J. ležao da je iznad njega bio samo S. dok se ženska osoba nalazila pored njega i da je između J.a i S.a došlo do međusobnog povlačenja, jer je on u tom trenutku van vozila i nije mogao da vidi  detaljno što se dešava u vozilu, kako zbog metalnih djelova vozila tako i zbog slabijeg uličnog osvjetljenja.  Vjerovatno je on u prethodnom postupku izjavio ono što mu je pročitano, ali očigledno nije bilo fizički izvodljivo da dva lica jedno pored drugog uđu u vozilo na ista vrata.</span>
</p>
<p class="p11"></p>
<p class="p3">
<span class="s3">Svjedok </span><span class="s2">B. I. </span><span class="s3">je izjavio da je policijski službenik u Područnoj jedinici u Baru i kritične večeri je bio na poslu. Ne nosi uniformu jer je njegov posao vezan za nošenje civilne odjeće. Sjedio je u plažnom baru "Odisej" skupa sa kolegom M. M. i poznanikom A. DŽ. Negdje oko 01,30 sati, koliko se sjeća, krenuli su da idu, s tim što su svi trojica imali svoja vozila, i sa parkinga je prvo pošao A. u pravcu željezničkog mosta, za njim je poslije nekih 2 minuta jer je telefonirao službenim autom krenuo i on, a M. je kasnije krenuo od njega jer mu je vozilo bilo malo udaljeno od kafića. Kad je došao u blizini kuće L. jer tako se zove mjesto gdje se sve odigrava, a to je udaljeno od lokala gdje su sjedjeli nekih 300 metara, i to je mjesto dobro osvijetljeno, on je vidio vozilo A. ispred njega, koje pokušava da kreće, ali ga sprečava u tome jedno taksi vozilo koje mu bukvalno ulazi u putanju tako da on ne može proći, i u jednom trenutku ga je i "zatvorio" tako da je on stao. Tada su iz vozila A. izašle tri osobe. On ih zna i po imenima, to je upravo oštećeni S. I., njegova supruga nevjenčana D. I. i L. S. koja je konobarica u jednom lokalu u Baru, a koji su sjedjeli u tom istom lokalu prethodno. Zna da je A. sa parkinga pošao je, ali ovi su izašli iz njegovog vozila. Taksi vozilu je prvi prišao I., i vidio je da su vrata na taksiju od vozača otvorena i maltene je vozač i izašao, jer su obije noge na asfaltu, odnosno izašao je iz auta. Odmah između njih dvojice dolazi do razmjene udaraca, oni su se potukli, jedan i drugi su se udarali. U tom udaranju i guranju I. je vozača ugurao u auto na mjesto vozača. Tada je prišlo više vozila, koji su takođe sa oznakom "Euro taksi", i svi vozači nakon izlaska iz vozila prišli su vozilu gdje se nalazi J. M.. Jedan od tih vozača, zna da je imao brkove i po njegovoj procjeni manji, deblji, možda star nekih 50 godina, prišao je S.u sa leđa i uhvatio ga preko ramena. On je u tom trenutku već bio i izašao iz auta i krenuo ka njima. Preko radio stanice je pozvao policiju, mada je i prethodno M. obavijestio policiju da ima narušavanje javnog reda i mira preko svoje stanice. M. je došao iza njega. E tada je on povikao "policija, prekinite sa tučom", makao taksistu sa brkovima, dok se S. i J. i dalje biju, tako da je S.u morao da stavlja polugu i da ga na silu odvoji i dovede do vozila A. gdje ga je prislonio, i tada je vidio po sebi tragove krvi i po vozilu A. gdje je prislonio S.a. Čim je I. povrijeđen, kako je povrijeđen, ko ga je povrijedio, nije vidio. Tada je supruga S.a, D. I. prišla J.u, nešto ga je opsovala, jer je vidjela krv na S.u i tačno je da ju je J. tada udario nogom negdje u predjelu grudi od čega je ona pala, a kad je ustala ona mu je zalijepila 2-3 šamara. Pozvali su hitnu pomoć, pozvali su policiju, udaljili taksiste i sva lica sa lica mjesta, J. je ostao kod njegovog vozila. On je držao S.a jer je on i dalje bio agresivan. M. je obezbijedio lice mjesta, sva lica sa tog mjesta su priveli u stanicu, pregledano je vozilo J.a i kompletno lice mjesta, mada je preko puta veliko trnje i rastinje, gdje je moglo da bude odbačeno oruđe ili oružje , ali nikakav nož nije nađen na licu mjesta. Njemu je S. tu rekao da ga je ovaj ubo i to mu je više puta ponovio da ga je ubo nožem. On nije vidio trenutak kada su S. I. i I. D. i još jedna ženska osoba izašli iz vozila taksi i ušli u vozilo A., ali je vidio kada su oni izašli iz vozila A.. </span>
</p>
<p class="p11"></p>
<p class="p3">
<span class="s3">Svjedok </span><span class="s2">A. DŽ.</span><span class="s3"> je izjavio da je kritične večeri sjedio u lokalu „Odisej“, sa svojim drugovima koji inače rade u policiji, B. I. i M. M. On poznaje i oštećenog S.a i nevjenčanu mu suprugu D. i L. S., i vidio ih je u lokalu gdje su sjedjeli jer D. tamo pjeva. Misli daje bilo negdje oko 01,30 sati kad su njih trojica ustali, a oni su pošli prije njih to je vidio i krenuli su svako svojim autom. On vozi bijelog "Golfa IV". Kako je krenuo od lokala "Odiseja" tim putem koji vodi prema gvozdenom mostu, on je naišao na zaustavljeno taksi vozilo i primijetio je sa nekog odstojanja ne zna koliko metara udaljeno od njega, nekih desetak metara, da je neko ušao u taksi, ali ne zna ko u tom trenutku. Kako je on prošao jednim putem obilaznim to taksi vozilo je prošlo i došlo je ispred njega i morao se kretati nekih 15 metara jer je tako put napravljen i odjedanput je stao na kolovozu. Otvorila su se vrata i vidio je da iz auta izlaze i to prvo S. koja je izašla sa mjesta suvozača, a S. I. i D. od pozadi, s tim što je I. izašao na vrata iza vozača. Kako je on stupio na kolovoz gdje je zaustavljen taksi i stao iza njega 2 - 3 metra, oni su sve troje prišli njegovom autu i kako se poznaju pitali su ga može li da ih poveze. On je rekao može i oni troje ulaze u njegov auto tako što je S. sjela do njega, a njih dvoje pozadi, s tim što je D. iza njega, a I. iza S. U prilaženju njegovom vozilu on je vidio da I. na licu u predjelu lijeve sljepoočnice ima krv i vidio je da na majici na par mjesta ima krvne mrlje i majica mu je bila raskopčana. Pitao ih je što je bilo i I. mu je rekao "džukela jedna još sam ga lijepo pitao dal da bacim cigaru ili da uđem" i kako je on krenuo taksi vozilo ga je nekoliko puta blokiralo u nekih desetak metara, do nekih kontejnera tako da u jednom trenutku više nije mogao da se kreće vozilom nego je jednostavno stao. Tada je I. pokušao da izađe iz auta i kaže "sad ću mu ja pokazat", ali ga je on okrećući se pozadi uhvatio rukom i rekao "stani, što je bilo". Međutim dok ga je držao D. je izašla iz auta i vidio je kada je prišla vozaču taksija i između njih je došlo do kratke rasprave, vrata su mu bila otvorena i on je sjedao na mjesto vozača i vidio je kada ga je D. sa obje ruke udarila u predjelu lica, a on nju kroz otvorena vrata nogom u predjelu stomaka, od čega je ona pala u neko žbunje. Njemu su sva vrata na autu bila otvorena jer kako su oni izašli on je tako i vozio. S. je izašla da bi pomogla D., on je tada I. pustio i on je izašao i on je podigao D. sa betona, i on i D. su otišli prema njegovom autu tako da je on leđima okrenut taksiju, ali je I. u međuvremenu stigao do taksija. On je D. sjeo u njegovo vozilo, tada se okrenuo put taksija i vidio da se J. i S. biju i to na način što je J. u auto na leđa na prednjim sjedištima, a S. na vrh njega i tako su u tom položaju izmjenjivali udarce. S. je pored njegovog auta i nije mrdala, D. je bila u autu. On je pokušavao da makne I. sa J.a, tada je stigao jedan taksista koga zna po nadimku Nazo, koji je njega odgurnuo i sada je on vukao I. sa J.a, izvukao ga je napolje i tada je prišao Brajković Igor koji je povikao "policija, prestanite" više puta, i on je tada uzeo I. i odveo ga do njegovog vozila. Tada su već uslijedili pozivi policiji. U međuvremenu došlo je 7 - 8 auta prijatelja taksiste, stigao je i M.M., ali uglavnom tu je prestala svaka tuča i svaka svađa. Međutim I. se nekako otrgao Igoru, pritrčao taksisti i pokušao ga udariti, pa ga je I.ponovo uhvatio, a tada je i D. ponovo pritrčala taksisti, međutim on je nije pustio da ga drugi put udari nego ju je udario nogom, ali ona nije padala od tog udarca, on je rekao I.vidi ove budale što ih snađe večeras i tada je vidio da I. ima krv po majici. On mu je prišao i pitao ga za krv. Imali su problema sa S.em da ga smire i kada su ga prislonili na njegov auto tada je vidio krv po njegovom vozilu gdje je I. I. bio prislonio. Tu je I. i pao na asfalt, ali ubrzo je nakon toga došla hitna. Po njegovom mišljenju ubodne rane ili ranu, S. je zadobio kad im se otrgao i drugi put pošao i pokušao da udari taksistu jer ga nije uspio udariti, ali sa čim je čovjek uboden i kako on ne zna, od svih njih koji su tu stajali niko nije vidio. Policija je pregledala lice mjesta, on je gledao šta rade, ali niko nije našao ni nož ni šrafciger. Zna samo kada su došli I. i M. niko se više nije približavao taksi vozilu niti bilo šta pokušavao jer oni znaju da su oni policajci niti je ko takao I.. Zna samo da je D. rekla kada je izašla iz njegovog auta rekla "sad ću mu ja jebat majku" a jeste bilo psovke između J.a i I.</span>
</p>
<p class="p11"></p>
<p class="p3">
<span class="s3">Svjedok </span><span class="s2">L. S.</span><span class="s3"> je izjavila da su ona i S. I. su kritične večeri sjedjeli u lokalu "Odisej" gdje inače I. nevjenčana supruga D. pjeva. One su prijatelji, njih dvoje drže drugi lokal i u tom drugom lokalu im ona pomaže u radu, a to je lokal koji radi do 23 sata, pa su ona i I. nakon što su taj lokal zatvorili došli u "Odisej". Ona ne konzumira alkohol niti je te večeri pila, a I. je pio pivo, međutim koliko je popio ona ne zna. Negdje oko 01,00 sat lokal se zatvorio, oni su izašli iz lokala i tada je D. pozvala taksi. Kada koriste taksi one stalno zovu "Euro taksi". D. je rekla gdje da dođe i njih troje su krenuli put mjesta gdje je trebao taksi da dođe. Ona je išla ispred njih, i kada su došli do mjesta gdje je bio parkiran taksi plave boje za koji zna da je taksi euro ona je ušla u vozilo i sjela iza vozača. Ona nije riječi progovarala, čak je čitavo vrijeme pisala poruke preko mobilnog telefona. Ona je vidjela I. i D. ispred taksija malo dalje i D. je pozvala rukom taksi i on je krenuo naprijed, jer mu je ona rekla da idu i oni sa njima. Kada se taksi zaustavio u taksi je ušao I., s tim što je imao cigaretu u ruci. Tada mu je taksista rekao "baci taj cigar", i to mu je rekao vrlo drsko i grubo. Misli i da je D. sjela u taksi do vozača. I. je bacio cigaretu, ali zna da je rekao nešto kao u čemu je problem misleći na ton taksiste kako mu je to rečeno. Tada je došlo do prepirke između taksiste i Ivice, ali bez udaranja, oni su se svađali, ali ona je potpuno isključena, pisala je poruke, ne nadajući se ničemu. Ona nije mogla da se sjeti da li je vozilo krenulo metar ili dva, ili ne, ali u jednom trenutku taksista je bezobrazno rekao "marš napolje, izlazite iz auta svi". Istog trenutka je ona otvorila vrata i izašla zbog takvog ponašanja. Ona je izašla, njih dvoje su se zadržali na kratko u taksiju, da li su se oni prepirali ili ne, ne zna, jer se ona udaljila od taksija. Ona je čak krenula da ide kući pješke ali tada se iza taksija zaustavio jedan prijatelj Dž. svojim vozilom, zna da je bijele boje. Ona je sjela do Dž. i odmah nakon toga su i njih dvoje ušli kod Dž.koji ih je pitao o čemu se radi. Ona je rekla Dž.o čemu se radi. Dž. je krenuo međutim taksista mu je blokirao kretanje tako što je stao autom ispred njega i to u dva navrata čak i jedan put kada je Dž. pokušao da prođe pored njega. D. je tada izašla iz Dž. auta i pošla ka taksisti. Vidjela je kada se D. sa njim nešto raspravlja ali što se između D. i taksiste događalo ne zna čak nije ni vidjela da D. pada, ali izašao je I., izašla je i ona iz auta Dž. opet bijesna, opet je imala namjeru da ide pješke što je i učinila, ali na način što ne prolazi pored taksiste nego iza Dž. auta jednom ulicom koja je desno kroz jednu šumicu. Ona uopšte nije vidjela šta se dešavalo kada je I. izašao iz Dž. auta. Maltene je stigla kod kuće kada je D. pozvala telefonom i rekla da je taksista ubo I., da je I. u bolnici, da su oni u policiju i da ona treba da dođe, što je i uradila. </span>
</p>
<p class="p3"></p>
<p class="p3">
<span class="s3">Svjedok </span><span class="s2">S.N. </span><span class="s3">je izjavio da</span><span class="s2"> </span><span class="s3">je trenutno taksista u firmi u kojoj radi i J. i to mu je bilo prvo radno veče. Sva su vozila umrežena u radio vezu i on je čuo preko veze kolegu koji je rekao "pošaljite policiju, napadnut sam". Dispečer se tada uključio i pokušavao da dobije kolegu J.a u par navrata, ali nije valjda mogao, a onda su dobili signal preko stanice, „idite, provjerite na stanici šumice što se to događa. On je stigao možda treći, ili četvrti od taksista. Vidio je J.a u njegovom vozilu na sjedištu vozača, vidio je da na njega nasrću jedan muškarac i žena, ali im ne dozvoljavaju to dva momka za koje je čuo kasnije da su inspektori policije. Tada su inspektori rekli udaljite se, ubrzo je došla uniformisana policija i hitna pomoć i to je to što je on vidio. On nije vidio bilo kakvo udaranje između bilo koga. Vidio je na tom mladiću krv po košulji sa prednje strane kada se sve završilo.</span>
</p>
<p class="p11">
<span class="s3"> </span>
</p>
<p class="p3">
<span class="s3">Sud je na osnovu čl.356 st.1. tačka 1. ZKP-a pročitao iskaze svjedoka L. S.i S. N. iz prethodnog postupka. Sud je svjedocima uputio poziv za glavni pretres i to svjedoku L. S. na adresi u Aleksincu, koji poziv joj nije uručen uz konstataciju da ne nepoznata u datoj ulici. Sud je izdao naredbu za prinudno dovođenje svjedoka S. N. međutim po naredbi nije postupljeno, uz konstataciju da je svjedok nepoznat na datoj adresi i da nije prijavljen u Baru. Kako sud nije bio u mogućnosti da neposredno sasluša imenovane svjedoke, pročitao je njihove iskaze iz prethodnog postupka. </span>
</p>
<p class="p11"></p>
<p class="p3">
<span class="s3">Iz zapisnika o uviđaju UP PJ Bar od 17.07.2010. godine utvrđeno je koji tragovi su pronađeni na licu mjesta nakon predmetnog događaja. </span>
</p>
<p class="p3"></p>
<p class="p3">
<span class="s3">Iz izvještaja JZU Opšta bolnica Bar br. protokola 3614 od 17.07.2010. godine na ime S. I. i otpusne liste sa epikrizom br. 3810/2010 na ime S. I. utvrđene su povrede koje je oštećeni zadobio. </span>
</p>
<p class="p3"></p>
<p class="p3">
<span class="s3">Iz izvještaja KC CG br. A 1052 od 26.07.2010. godine na ime J. M.a utvrđeno je da je okrivljeni imao 0,00 promila alkohola u krvi. </span>
</p>
<p class="p3"></p>
<p class="p3">
<span class="s3">Iz izvještaja KC CG br. A 1053 od 26.07.2010. godine na ime S. I. utvrđeno je da je oštećeni imao 1,39 promila alkohola u krvi. </span>
</p>
<p class="p3"></p>
<p class="p3">
<span>Iz nalaza i mišljenja sudskog vještaka medicinske struke Š. M. od 29.09.2010. godine utvrđeno je da je S. I. zadobio reznu ranu lijeve bočne strane grudnog koša, tri rezne rane u predjelu lijevog ramena i oguljotine u predjelu desne jagodice. Navedene rane posljedica su dejstva oštrice jako zamahnutog mehaničkog oruđa (nož) na odgovarajuće predjele tijela. Nanešene su 4 udarca nožem na odgovarajuće predjele tijela. Rana grudnog koša nanešena  je u vrijeme dok je lijeva ruka otklonjena od tijela. Navedene oguljotine posljedica su dejstva tupine, zamahnutog mehaničkog oruđa (moguće i pesnica) na odgovarajući predio tijela, moguće i u jednom - istom aktu (jedan udarac). Navedene oguljotine i rane ramena predstavljaju i pojedinačno i u svom zbiru, laku tjelesnu povredu, a navedena rana grudnog koša predstavlja tešku tjelesnu povredu.</span>
</p>
<p class="p3"></p>
<p class="p3">
<span class="s3">Iz izvoda iz kaznene evidencije na ime okrivljenog PJ Bar br. 22-3907 od 15.09.2010. godine utvrđeno je da okrivljeni nije osuđivan. </span>
</p>
<p class="p3"></p>
<p class="p3">
<span class="s3">Uvidom u fotoelaborat PJ Bar i skicu lica mjesta broj 256/10 od 17.07.2010. godine utvrđeno je da se fotoelaborat sastoji od 21 fotografije lica mjesta, dok su u skici lica mjesta predstavljeni izgled i tragovi sa lica mjesta. </span>
</p>
<p class="p3"></p>
<p class="p3">
<span class="s3">Iz nalaza i mišljenja vještaka trasologa K. D. br. 2881/10 od 14.10.2010. godine utvrđeno je da je na vještačenje dostavljena garderoba S. I. Na farmericama na kaišu oko lijevog džepa nalaze se tragovi tečnosti tamo braon boje, nalik na krv i zaprljanost najvjerovatnije od kontakta sa podlogom. Na zadnjoj strani su uočena dva mehanička oštećenja i to na 25 cm od gornje ivice i 26 cm od spoljnjeg lijevog šava prednje i zadnje pole. Relativna veličina oštećenja je 1,7 cm. Mehanička oštećenja se nalaze i na 15 cm o gornje ivice farmerica i 20 cm od spoljnjeg desnog šava prednje i zadnje pole veličine 0,8 cm. Mehanička oštećenja su najvjerovatnije posledica „kačenja“ o neki tvrdi predmet. Na farmericama na zadnjem dijelu i na kaišu oko lijevog džepa nalaze se tragovi tečnosti tamo braon boje, nalik na krv. Košulja dugih rukava na prednjoj strani je razrezana i cijepana horizontalno od prednjeg kopčanja preko desnog ramenog šava i desnog rukava, zatim preko lijevog rukava pored ramenog šava, i lijevog dijela kragne, zatim cijepanje blago lijevo vertikalno po prednjoj strani. Cijepanje i rezanje je vršeno najvjerovatnije u medicinskoj ustanovi prilikom ukazivanja pomoći. </span><span>Na prednjoj strani košulje uočavaju se više mehaničkih oštećenja. Usled mehaničke sile pocijepano je komplet prednje kopčanje. U gornjoj zoni otrgnuta su četiri dugmeta, dok je u donjoj zoni pocijepano platno oko dva najdonja dugmeta. To cijepanje i otrgnutost dugmadi moglo je nastati i u spornom trenutku. U donjem lijevom dijelu košulje, uočava se jedno mehaničko oštećenje na 19 cm od donje ivice košulje, i 4 cm od lijevog šava prednje i zadnje pole. Relativna veličina tog mehaničkog oštećenja je 4 cm. Na lijevom rukavu, uočava se mehaničko oštećenje na 52 cm od dna rukava, i 5</span><span class="s4"> </span><span>cm od lijevog ramenog šava. Relativna veličina tog mehaničkog oštećenja je 2,2 cm. Na lijevom rukavu, uočava se mehaničko oštećenje na 48 cm od dna rukava, i 12 cm od lijevog ramenog šava. Relativna veličina tog mehaničkog oštećenja je 3 cm. Na gornjem lijevom rukavu u blizini ramenog šava, kao i u donjem dijelu oko lijevog šava zadnje i prednje pole uočavaju se tragovi tečnosti tamno braon boje, nalik na krv. Na zadnjoj strani košulje uočava se jedno mehaničko oštećenje na lijevom rukavu na 37,5 cm od dna rukava, i 10 cm od unutrašnjeg šava lijevog rukava. Relativna veličina tog mehaničkog oštećenja je 2,4 cm. Na prednjoj i zadnjoj strani majice uočavaju se tipska oštećenja, karakteristična za pocijepanost dejstvom sile. Preko mehaničkih oštećenja uočeni su i tragovi rezanja prilikom pružanja pomoći u medicinskoj ustanovi, što svakako otežava utvrđivanje veličine oštećenja. Garderobu J. M.a predstavlja majica kratkih rukava, plave boje nepoznate marke i veličine, sa džepom sa prednje strane i natpisom „RADIO EURO TAXI BAR 19701“. Na prednjoj strani majice nedostaje dio majice koji je otrgnut od cjeline. Na vještačenje je dostavljen i dio tkanine plave boje Trasološkim uklapanjem dostavljene tkanine plave boje i prednje strane majice utvrđeno je da ista pripada dostavljenoj majici izuzete od J. M.a, odnosno da su činile jednu cjelinu. Sva mehanička oštećenja koja se nalaze na dostavljenoj majici izuzetoj od J. M.a nastala su usled upotrebe sile. Na prednjoj strani majice nedostaje dio majice koji je otrgnut od cjeline. </span>
</p>
<p class="p3"></p>
<p class="p3">
<span class="s3">Iz nalaza i mišljenja sudskog vještaka medicinske struke B. B.  od 3.10.2011. godine utvrđeno je da  je okrivljeni J. M. zadobio povrede ličnog dijela glave u vidu nagnječina i oguljotina kože u predjelu čeonog dijela,desne jagodične regije glave, te krvni podliv spoljašnjeg dijela kapka lijevog oka, nastali su djelovanjem zamahnute tupo-tvrde sile ravne površine slabijeg intenziteta djelovanja koja je sila djelovala u najmanje dva, a najviše tri navrata na glavu povrijeđenog od naprijed dovodeći do oštećenja površinskog sloja kože i sitnih krvnih sudova kože, dok su dublje strukture ovih djelova glave,ostali nepovrijeđeni. Ove su povrede mogle nastati djelovanjem zamahnute stisnute šake. Povreda u kosmatom dijelu glave u tjemenom dijelu sa lijeve strane je nagnječina kože, nastala na sličan način odnosno djelovanjem zamahnute tupo-tvrde sile ravne površine slabijeg intenziteta djelovanja koja je djelovala na glavu povrijeđenog odozgo i više sa lijeve strane ili tačnije, u momentu kada je povrijeđeni lijevom stranom tjemenog dijela glave bio okrenut ka toj sili, dovodeći do nagnječine kože, dok su dublje strukture glave ostale nepovrijeđene. Ova je povreda mogla nastati djelovanjem zamahnute stisnute šake. Povreda u vidu ogrebotina kože (pet ogrebotina paralelnog pravca pružanja) u predjelu lijeve strane grudnog kosa ili tačnije u predjelu iznad lijeve ključne kosti i u predjelu iznad grudnog mišića, nastala je povlačenjem čvrstim, zašiljenim predmetima plitkog profila koji odgovara noktima prstiju šake po koži pomenutog dijela, u jednom navratu, te osim oštećenja površinskog sloja kože, dublje strukture grudnog koša, ostale su nepovrijeđene. Ova je povreda mogla nastati prilikom hvatanja ili guranja povrijeđenog za pomenuti dio tijela. Povreda u vidu preloma kosti srednjeg članka četvrtog prsta lijeve šake, nastala je djelovanjem zamahnute tupo-tvrde sile ravne površine, srednjeg ili jačeg intenziteta djelovanja, koja je sila djelovala na četvrti prst u jednom navratu, dovodeći do preloma pomenute kosti te nastajanja otoka i nagnječine mekog tkiva ovog prsta i smanjene funkcije ovog prsta, dok su ostale strukture lijeve šake, ostale nepovrijeđene. Ova je povreda mogla nastati djelovanjem zamahnute noge. Ove su povrede nastale kratko vrijeme jedna za drugom, a povreda u vidu preloma kosti članka prsta šake, je obična teška tjelesna povreda te u zbiru sa ostalim navedenim povredama, ostaje i dalje obična teška tjelesna povreda.</span>
</p>
<p class="p3"></p>
<p class="p3">
<span class="s3">I. D. je zadobila povreda trbuha u vidu nagnječine kože nastala je djelovanjem zamahnute tupo-tvrde sile ravne površine slabijeg intenziteta djelovanja koja je djelovala na trbuh u jednom navratu dok se o preciznijem pravcu i smjeru djelovanja sile ne može govoriti jer u pregledanoj medicinskoj dokumentaciji nema podatka na kom to dijelu trbuha je bila ova povreda. Osim nagnječine kože, dublje strukture trbuha ostale su nepovrijeđene. Ova je povreda mogla nastati djelovanjem, zamahnute bilo koje sile opisanih karakteristika. a kao na primjer zamahnute šake,zamahnute noge i slično. Povreda lijevog ramena u vidu krvnog podliva kože, nastala je udarom ovim dijelom ramena o tvrdu i ravnu podlogu te osim oštećenja sitnih krvnih sudova kože dublje strukture ramena ostale su nepovrijeđene. Povreda u vidu oguljotine kože desnog koljena nastala je prilikom pada ili povlačenja koljenim predjelom desne noge po ili na kakvu tvrdu i ravnu podlogu te osim oštećenja površinskog sloja kože dublje strukture koljena ostale su nepovrijeđene. Ove su povrede nastale kratko vrijeme jedna za drugom i predstavljaju i pojedinačno i u svom zbiru laku tjelesnu povredu.</span>
</p>
<p class="p3">
<span>  </span>
</p>
<p class="p3">
<span>Ocjenom izvedenih dokaza utvrđeno je da je okrivljeni učinio krivično djelo predstavljeno u dispozitivu. Okrivljeni je u svojoj odbrani u bitnom izjavio da je bio fizički napadnut od strane oštećenog S. I. i I. D. da je od oštećenog zadobio na početku sukoba desetak udaraca nekim predmetom u predjelu glave, da mu je I. D. zadala udarce pesnicama u predjelu natkoljenica i tijela, a u jednom trenutku ga je oštećeni udario nogom u ruku kojom se držao za stub vozila </span><span class="s3">kojom prilikom mu je slomio domali prst lijeve ruke. On je nakon toga od oštećenog oduzeo jedan oštri predmet počeo nekontrolisano da maše lijevo desno tim predmetom kako bi od odbio napad, i oštećeni je jedino tom prilikom mogao zadobiti povredu. Okrivljeni je predmetni događaj prikazao na način koji je njega trebalo da prikaže kao žrtvu napada koji on nije skrivio. U postupku je utvrđeno da je okrivljeni oštećenog, I. D. i L. Slavicu izbacio iz taksi vozila jer je došao u sukob sa oštećenim koji je u njegov taksi ušao sa upaljenom cigaretom. Nakon toga okrivljeni je vozilom više puta sprječavao prolazak vozila A. DŽ.a u koji su ušli oštećeni, I. D. i L. S.. To je utvrđeno iz iskaza oštećenog, svjedoka I. D., L. Slavice, A. DŽ.a, taj zaključak proizilazi i iz položaja vozila na skici lica mjesta i fotoelaboratu, iako okrivljeni u svojoj odbrani negira da je vozilom pokušao da onemogući prolaz vozila A.. Dio odbrane okrivljenog da mu je oštećeni zadao desetak udaraca u predjelu glave sud je cijenio kao neosnovan. Sud je u toku postupka vještačio povrede koje je zadobio okrivljeni. Iz nalaza i mišljenja vještaka medicinske struke B. B. utvrđeno je da vještak kao mehanizam nanošenja povreda ni za jednu povredu nije naveo da je ista mogla biti nanijeta tvrdim predmetom kao što mobilni telefon jer je okrivljeni naveo pretpostavku da mu je oštećeni udarce zadavao mobilnim telefonom. Da je okrivljeni zaista zadobio desetak udaraca tvrdim predmetom u predjelu glave nesumnjivo bi zadobio mnogo brojnije povrede u predjelu glave. </span>
</p>
<p class="p3"></p>
<p class="p3">
<span class="s3">Iz istih razloga sud je kao neosnovan cijenio i dio iskaza okrivljenog da mu je </span><span>I. D. zadala udarce pesnicama u predjelu natkoljenica i tijela, jer okrivljeni nije zadobio ni jednu povredu u predjelu natkoljenica, a u predjelu tijela </span><span class="s3"> </span>
</p>
<p class="p11">
<span class="s3">samo povredu u vidu ogrebotina kože (pet ogrebotina paralelnog pravca pružanja) u predjelu lijeve strane grudnog koša ili tačnije u predjelu iznad lijeve ključne kosti i u predjelu iznad grudnog mišića. Vještak je kao mehanizam nanošenja naveo povredu od strane nokata ruke prilikom hvatanja ili guranja. </span>
</p>
<p class="p11"></p>
<p class="p11">
<span class="s3">	Oštećeni S. I. je predmetni događaj kao i okrivljeni pristrasno predstavljajući samo djelove u kojima je on bio predmet napada od strane </span><span>okrivljenog. Naime, oštećeni je izjavio da ga je okrivljeni u jednom trenutku ogrebao u predjelu desnog oka, što se potvrđuje nalazom i mišljenjem vještaka medicinske struke Š. M., i da mu je okrivljeni u jednom trenutku zadao udarac u predjelu lijeve mišice i odmah lijevo ispod pazuha. U postupku je na nesumnjiv način utvrđeno da je oštećeni zadobio  reznu ranu lijeve bočne strane grudnog koša i tri rezne rane u predjelu lijevog ramena. Ni okrivljeni nije negirao da je oštećenom zadao navedene povrede, ali prilikom odbrane od oštećenog i to njegovim improvizovanim nožem. Oštećeni nije opisao da je osim navedenog bilo fizičkog kontakta sa okrivljenim, da je i on oštećenom koji je u predmetnom sukobu zadobio brojne povrede zadavao udarce, što je utvrđeno u postupku. </span>
</p>
<p class="p11"></p>
<p class="p11">
<span>	Svjedok I. D. je opisujući predmetni događaj navela da je okrivljenom zadala udarac rukom kroz prozor vozila, nakon čega joj je okrivljeni zadao udarac nogom u predjelu stomaka i da je vidjela da je nakon toga došlo do sukoba okrivljenog i oštećenog kojom prilikom su razmjenjivali udarce u vozilu.    </span>
</p>
<p class="p11"></p>
<p class="p11">
<span>	Ni oštećeni ni svjedok I. D. nisu naveli da je oštećeni okrivljenom zadao udarac nogom u predjelu ruke nanoseći mu tešku tjelesnu povredu u vidu preloma kosti srednjeg članka četvrtog prsta lijeve šake, koju je okrivljeni zadobio u predmetnom događaju jasno opisujući da mu je tu povredu zadao oštećeni u trenutku kada se držao za stub vozila pokušavajući da spriječi oštećenog i I. D. da ga izvuku iz vozila. </span>
</p>
<p class="p11"></p>
<p class="p11">
<span class="s3">	Svjedoci P.S. i P. N. nisu posmatrali cijeli događaj i vidjeli su samo sukob u vozilu između okrivljenog i oštećenog, i kada je I. D. nakon dolaska policije okrivljenom zadala udarac šakom u predjelu lica. </span>
</p>
<p class="p11"></p>
<p class="p11">
<span class="s3">	Ni svjedoci B. I. i A. DŽ. nisu posmatrali cijeli događaj. Svjedok B. I. je došao na lice mjesta kada je sukob već bio u toku i on je samo vidio razmjenu udaraca između okrivljenog i oštećenog nakon čega je oštećeni okrivljenog ugurao u vozilo, a nakon toga okrivljeni je I. D. zadao udarac nogom u predjelu grudi, da je ona pala od tog udarca i da mu je nakon toga zadala dva tri udarca šakom u predjelu lica. </span>
</p>
<p class="p11"></p>
<p class="p11">
<span class="s3">	Svjedok A. DŽ. je izjavio da je kada je oštećeni došao u njegovo vozilo već imao krv na sebi, dakle, nakon početka sukob, da je I. D. nakon toga okrivljenom zadala udarce rukama, na što je on reagovao udarajući je nogom u grudi, nakon čega je došlo do razmjene udaraca okrivljenog i oštećenog, a kada je nakon toga I. D. pokušala da udari okrivljenog on joj je zadao još jedan udarac nogom. </span>
</p>
<p class="p11"></p>
<p class="p11">
<span class="s3">	Svjedoci L. S., L. S. i S. N. nisu vidjeli detalje koji predstavljaju obilježje krivičnog djela, osim što je L. S. opisala ponašanje okrivljenog prema oštećenom zbog unošenja cigarete u vozilo i ponašanje okrivljenog kada je A. DŽ.a sprječavao da prođe vozilom.  </span>
</p>
<p class="p11"></p>
<p class="p11">
<span class="s3">	U postupku je utvrđeno da je okrivljeni oštećenom nanio tešku tjelesnu povredu </span><span>reznu ranu lijeve bočne strane grudnog koša, tri rezne rane u predjelu lijevog ramena i oguljotine u predjelu desne jagodice. Navedena rana grudnog koša predstavlja tešku tjelesnu povredu. Kao što je navedeno okrivljeni je izjavio da je povrijedio oštećenog u trenutku kada je braneći se od oštećenog nekontrolisano mahao nožem koji je oduzeo od oštećenog. Oštećeni je povodom tog dijela događaja izjavio da mu je okrivljeni u jednom trenutku zadao udarac u predjelu lijeve mišice i odmah lijevo ispod pazuha, nakon čega je osjetio toplinu. Ni jedan drugi svjedok nije vidio trenutak kada je okrivljeni oštećenom nanio predmetnu povredu. Iz iskaza i okrivljenog i oštećenog utvrđeno je da su se okrivljeni i oštećeni nalazili van vozila u trenutku kada je okrivljeni oštećenom zadao udarac nožem, da su stojali i bili licem okrenuti jedan drugom. U tom trenutku pored njih je bilo prisutno više lica kao i pripadnici policije. I pored prisustva svih lica koja su razdvajali okrivljenog i oštećenog, okrivljeni je oštećenom zadao navedeni udarac nožem. Iz navedenog proizilazi da okrivljeni oštećenom udarce nožem nije zadao postupajući u nužnoj odbrani. Odredbom čl. 10 st. 2 Krivičnog zakonika propisano je da je nužna ona odbrana koja je neophodno potrebna da učinilac od svog dobra ili dobra drugoga odbije istovremen ili neposredno predstojeći protivpravni napad. Za postojanje nužne odbrane mora postojati napad od strane čovjeka, napad mora biti protivpravan, usmjeren protiv nekog pravnog dobra, i napad mora biti stvaran. Odbrana se mora odnositi na odbijanje napada, mora biti usmjerena protiv napadača, istovremena sa napadom, i odbrana mora biti neophodno potrebna. Okrivljeni je svojim ponašanjem doprinio nastanku sukoba sa oštećenim i svjedokom I. D., grubim ponašanjem prema oštećenom kada je u vozilo ušao da upaljenom cigaretom i kada je vozilu A. DŽ.a nakon ulaska oštećenog, I. D. i L. S. onemogućavao prolazak. Postupanje okrivljenog nije bilo neophodno potrebno, jer je oštećenom udarac zadao u trenutku kada su ih pripadnici policije i prisutni na licu mjesta razdvajali. Osim toga, oštećeni u rukama nije imao sredstvo kojim bi oštećenog ugrozio, pa je okrivljeni u sukobu u kome je oštećeni koristio isključivo ruke istog povrijedio nožem.  U postupku nije dokazano da je okrivljeni predmetni nož oduzeo od oštećenog koji je oštećeni prije toga uzeo iz tašne I. D., jer je to samo tvrdnja okrivljenog koja u postupku nije dokazana. Okrivljeni je izjavio i da </span><span class="s3">je oštećeni njega u dva navrata ogrebao predmetnim nožem, u predjelu čela i iznad desne jagodice, koja tvrdnja takođe nije dokazana, jer okrivljeni nije zadobio povrede koje je opisao. </span>
</p>
<p class="p3"></p>
<p class="p3">
<span>Okrivljeni je krivično djelo učinio postupajući sa direktnim umišljajem, </span><span class="s3">svjestan da zamahivanjem nožem prema oštećenom istog može teško tjelesno povrijediti oštećenog, što je i htio. </span><span>Sud je prihvatio pravnu kvalifikaciju iz optužnice. </span>
</p>
<p class="p3"></p>
<p class="p3">
<span>Sud je okrivljenog osudio</span><span class="s1"> </span><span>na kaznu zatvora u trajanju od 2 mjeseca. Za predmetno krivično djelo propisana je kazna zatvora u trajanju od 6 mjeseci do 5 godina. Na strani okrivljenog cijenjene su sve olakšavajuće i otežavajuće okolnosti iz čl. 42. Krivičnog zakonika. Od olakšavajućih okolnosti sud je cijenio lične prilike jer je okrivljeni čovjek u ozbiljnim godinama, porodične prilike jer je oženjen i otac jednog djeteta, i njegov raniji život jer nije osuđivan. Otežavajućih okolnosti nije bilo. Imajući u vidu kvalitet olakšavajućih okolnosti, koje su po ocjeni suda naročito olakšavajuće u svom zbiru, a u nedostatku otežavajućih okolnosti, ocijenjeno je da će se i sa kaznom zatvora ispod zakonskog minimuma postići svrha kažnjavanja, zbog čega je okrivljenom primjenom čl. 45 i 46 Krivičnog zakonika ublažena kazna. Izrečena kazna zatvora po ocjeni suda odgovara težini učinjenog krivičnog djela i krI. okrivljenog i predstavlja mjeru koja je neophodna da bi se postigla svrha kažnjavanja.</span>
</p>
<p class="p3">
<span> </span>
</p>
<p class="p3">
<span>Na osnovu čl. 51 Krivičnog zakonika, u kaznu zatvora okrivljenom se uračunava vrijeme provedeno u pritvoru od 17.07.2010. godine do 17.09.2010. godine. U postupku nije donijeto rješenje o ukidanju pritvora prije 17.09.2010. godine, pa je utvrđeno da je okrivljeni u pritvoru proveo vrijeme do tog datuma. </span>
</p>
<p class="p3"></p>
<p class="p6">
<span>Odluka o imovinsko pravnom zahtjevu zasniva se na odredbi čl. 239 st. 2 ZKP. Oštećeni je postavio imovinsko pravni zahtjev koji nije precizirao, a sudu nije dostavio ni jedan dokaz na osnovu koga bi se moglo odlučiti o osnovanosti imovinsko pravnog zahtjeva, a kako podaci iz krivičnog postupka nisu pružali osnov ni za potpuno ni za djelimično presuđenje, a njihovo pribavljanje bi vodilo znatnom odugovlačenju postupka, sud je uputio oštećenog da imovinskopravni zahtjev ostvari u parničnom postupku.</span>
</p>
<p class="p12"></p>
<p class="p6">
<span>Odluka o troškovima krivičnog postupka zasniva se na odredbi čl. 229 ZKP, a ista se odnosi na troškove branioca po službenoj dužnosti P. S. u iznosu od 312,50 €, vještaka medicinske struke Š.M. u iznosu od 77,00 € vještaka medicinske struke B. B. u iznosu od 77,00 € i troškove rada suda koji su određeni prema trajanju, složenosti krivičnog postupka i imovinskim prilikama okrivljenog. O troškovima branioca po službenoj dužnosti sud će donijeti posebno rješenje, prema priloženom troškovniku.  </span>
</p>
<p class="p3"></p>
<p class="p3">
<span>Na osnovu izloženog odlučeno je kao u izreci presude</span>
</p>
<p class="p13"></p>
<p class="p13">
<span class="s1">OSNOVNI SUD U BARU</span>
</p>
<p class="p13">
<span class="s1">Dana 11.11.2011 godine</span>
</p>
<p class="p2"></p>
<p class="p11">
<span class="s1">ZAPISNIČAR,				                       	        S U D I J A</span>
</p>
<p class="p11">
<span class="s1">M. M.				                 		                                    G. Š.</span>
</p>
<p class="p7"></p>
<p class="p7"></p>
<p class="p7"></p>
<p class="p11">
<span class="s1">PRAVNA POUKA</span><span>:Protiv ove presude može se </span>
</p>
<p class="p11">
<span>izjaviti žalba Višem sudu u Podgorici u roku od</span>
</p>
<p class="p11">
<span>15 (petnaest) dana od dana prijema pismenog otpravka.</span>
</p>
<p class="p11">
<span>Žalba se predaje ovom sudu u dva primjerka.</span>
</p>
<p class="p7"></p>
<p class="p7"></p>
<p class="p7">
<span class="s1">DNA:- </span><span>1 x ODT</span>
</p>
<p class="p7">
<span>          - 1 x okrivljenom</span>
</p>
<p class="p7">
<span>          - 1 x oštećenom S. I nakon pravosnažnosti. </span>
</p>
<p class="p7">
<span>          - u spise</span>
</p>
<p class="p14"></p>


</body>