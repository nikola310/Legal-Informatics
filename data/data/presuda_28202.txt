<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.s1{font-weight:bold;}
.s2{font-family:Times New Roman;font-size:14pt;}
.s3{text-transform:uppercase;}
.s4{font-family:Times New Roman;}
.p1{text-align:end;hyphenate:auto;font-family:Arial;font-size:12pt;}
.p2{text-align:center;hyphenate:auto;font-family:Times New Roman;font-size:12pt;}
.p3{text-align:center;hyphenate:auto;font-family:Arial;font-size:12pt;}
.p4{text-align:justify;hyphenate:auto;font-family:Arial;font-size:12pt;}
.p5{text-align:start;hyphenate:auto;font-family:Arial;font-size:12pt;}
.p6{text-align:justify;border-bottom:1.500pt solid black;hyphenate:auto;font-family:Arial;font-size:12pt;}
.p7{text-align:center;border-bottom:1.500pt solid black;hyphenate:auto;font-family:Arial;font-size:14pt;}
.p8{text-align:center;border-bottom:1.500pt solid black;hyphenate:auto;font-family:Arial;font-size:12pt;}
.p9{text-align:start;hyphenate:auto;font-family:Times New Roman;font-size:12pt;}
</style>
<meta content="dragoje.jovic" name="author">
</head>
<body class="b1 b2">
<p class="p1">
<span class="s1">K.br. 86/11</span>
</p>
<p class="p2">
<!--Image link to '0.png' can be here-->
</p>
<p class="p3"></p>
<p class="p3">
<span class="s1">U IME CRNE GORE</span>
</p>
<p class="p3"></p>
<p class="p4"></p>
<p class="p4">
<span>VIŠI SUD U PODGORICI, u vijeću sastavljenom od sudije Jović Dragoja, kao predsjednika vijeća i sudija Vuković Ranke i Pavlićević Miljane, kao članova vijeća, uz učešće namještenika suda Cupara Mile, kao zapisničara, u predmetu optuženih K. Ž. zbog krivičnog djela</span><span class="s2"> </span><span>ubistvo iz člana 143 Krivičnog zakonika i K.S. zbog krivičnog djela nedozvoljeno držanje oružja i eksplozivnih materija iz čl. 403 st. 3 u vezi st. 2 i 1 Krivičnog zakonika, nakon održanog glavnog i javnog pretresa, dana 14.02.2013.godine, kome su prisustvovali zastupnik optužnice, Ražnatović Olivera, zamjenik Višeg državnog tužioca u Podgorici, optuženi  i njihov  branilac, A.M., advokat iz P., i predstavnik oštećene porodice K.I., donio je i dana 25.02.2013. godine, javno objavio</span>
</p>
<p class="p3"></p>
<p class="p3"></p>
<p class="p3">
<span class="s1">P  R  E  S  U  D  U</span>
</p>
<p class="p3"></p>
<p class="p4"></p>
<p class="p4">
<span class="s1">Optuženi K.Ž.,</span><span> od oca S. i majke S., rodjene S., rodjen ... godine na C., sa prebivalištem u B., ul. J.T. bb, državljanin Crne Gore, knjigovođa, zaposlen u firmi “MM“ u B., neoženjen, završio srednju ugostiteljsku školu, vojsku nije služio, dobrog imovnog stanja, neosudjivan  </span>
</p>
<p class="p4"></p>
<p class="p4"></p>
<p class="p5">
<span>				</span><span class="s1">        K  R  I  V   J  E </span>
</p>
<p class="p4"></p>
<p class="p4">
<span class="s1">Zato što je:</span>
</p>
<p class="p4"></p>
<p class="p4">
<span>Dana 09.11.2010. godine, oko 22,00 časova, u selu S. – V., opština B., umišljajno lišio života oštećenog K.M. na način što je povodom svadje nastale izmedju oštećenog K.M. i K.S., oca okrivljenog, a nakon što je oštećeni K. M. pokušao da udje u porodiču kuću K.S. okrivljeni K.Ž. je otvorio zaključana ulazna vrata i iz automatske puške AK 47-AB 2 kalibra 7,62 mm, fabričkog broja .... u pravcu oštećenog ispalio više projektila, iako je bio svjestan da ga na taj način može lišiti života, pa je to i htio, od kojih projektila su tri pogodila oštećenog u predjelu grudi, nanoseći mu povrede u vidu rane prostreline u desnom dojkinom predjelu, rane prostreline u desnom nizdojkinom predjelu, rane prostreline na prednjoj strani lijeve nadlaktice, rane prostreline na prednjoj unutrašnjoj strani desne nadlaktice i rane prostreline na unutrašnjoj strani desne nadlaktice, od kojih povreda je kod oštećenog nastupila smrt,</span>
</p>
<p class="p4"></p>
<p class="p4">
<span>čime je izvršio krivično djelo ubistvo iz čl.143 Krivičnog zakonika,</span>
</p>
<p class="p4"></p>
<p class="p4">
<span>pa ga sud, primjenom navedenog zakonskog propisa, te čl.36, 42 i 51 Krivičnog zakonika i čl. 374 Zakonika o krivičnom postupku </span>
</p>
<p class="p4"></p>
<p class="p4"></p>
<p class="p3">
<span class="s1">O S U Đ U J E</span>
</p>
<p class="p3"></p>
<p class="p3"></p>
<p class="p4">
<span>na kaznu zatvora u trajanju od 10 (deset) godina, u koju mu se uračunava vrijeme provedeno u pritvoru, počev od 10.11.2010. godine, pa nadalje.</span>
</p>
<p class="p4">
<span> </span>
</p>
<p class="p4">
<span>Na osnovu čl.239 Zakonika o krivičnom postupku, predstavnik oštećene porodice pokojnog K.M. se upućuje da imovinskopravni zahtjev za naknadu štete u cjelini ostvaruje u parničnom postupku.</span>
</p>
<p class="p4"></p>
<p class="p4">
<span>Na osnovu čl.229 u vezi čl.226 Zakonika o krivičnom postupku, optuženi se obavezuje na plaćanje troškova krivičnog postupka u iznosu od 1.222,25 €, kao i sudskog paušala od 150,00 €, u roku od petnaest dana po pravosnažnosti presude.</span>
</p>
<p class="p4"></p>
<p class="p3">
<span class="s1">II</span>
</p>
<p class="p3"></p>
<p class="p3">
<span class="s1">R J E Š E NJ E</span>
</p>
<p class="p3"></p>
<p class="p3"></p>
<p class="p4">
<span class="s1">Optuženom K.S.,</span><span> zv. "R.", od oca B. i majke D., rodjene K., rodjenom .... godine u B., sa prebivalištem u S., opština B., državljaninu Crne Gore, penzioneru, oženjenom, ocu jednog djeteta, sa završenom srednjom školom, vojsku služio, lošeg imovnog stanja, osuđivan presudom Opštinskog suda u Cetinju K. br. 60/85 od 13.04.1986. godine zbog krivičnog djela iz člana 45 stav 4 i 1 KZ SRCG na kaznu zatvora od tri mjeseca uslovno na jednu godinu, </span>
</p>
<p class="p4"></p>
<p class="p4">
<span>Zbog toga što je:</span>
</p>
<p class="p4"></p>
<p class="p4">
<span>Od neutvrdjenog dana do 09.11.2010. godine, u selu S., opština B., u svojoj porodičnoj kući, u stanju neuračunljivosti uzrokovanom trajnim duševnim oboljenjem shizoafektivnom psihozom, neovlašćeno držao veću količinu vatrenog oružja i municije i to - automatsku pušku "</span><span class="s3">AK 47 AB 2" </span><span>kalibra 7,62 mm fabričkog broja ..., čija nabavka i držanje je zabranjeno shodno članu 12 Zakona o oružju, te lovčaku pušku fabričkog broja ..., malokalibarsku pušku marke "Č. Z. – B." kalibra 5,6 mm, fabričkog broja ... i 53 komada municije kalibra 300 Winčester magnum i 74 komada municije kalibra 5,6 mm, za čije držanje shodno članu 27 Zakona o oružju nije imao uredno izdat oružni list,</span>
</p>
<p class="p4"></p>
<p class="p4">
<span>- čime je u stanju neuračunljivosti izvršio krivično djelo nedozvoljeno držanje oružja i eksplozivnih materija iz čl. 403 st. 3 u vezi st. 2 i 1 Krivičnog zakonika,</span>
</p>
<p class="p4"></p>
<p class="p4">
<span>pa mu sud primjenom citiranog zakonskog propisa, te čl. 69 Krivičnog zakonika, kao i čl. 471 st.3 i 472 Zakonika o krivičnom postupku, i z r i č e   </span>
</p>
<p class="p4"></p>
<p class="p3">
<span>MJERU BEZBJEDNOSTI OBAVEZNOG PSIHIJATRIJSKOG LIJEČENJA I ČUVANJA U ZDRAVSTVENOJ USTANOVI</span>
</p>
<p class="p4"></p>
<p class="p4">
<span>koja će se izvršiti u ZU Specijalna bolnica za psihijatriju D. K.</span>
</p>
<p class="p4"></p>
<p class="p4">
<span>Sud će obustaviti primjenu te mjere, kad utvrdi da je prestala potreba za liječenjem i čuvanjem u zdravstvenoj ustanovi.</span>
</p>
<p class="p4"></p>
<p class="p4">
<span>Na osnovu čl.68 st.2 u vezi čl.75 Krivičnog zakonika, optuženom K.S. se   i z r i č e   i</span>
</p>
<p class="p3"></p>
<p class="p3">
<span>MJERA BEZBJEDNOSTI ODUZIMANJA PREDMETA</span>
</p>
<p class="p3"></p>
<p class="p4">
<span>te se od optuženog oduzima automatska puška "</span><span class="s3">AK 47 AB 2", </span><span>kalibra 7,62 mm, fabričkog broja ..., lovčaka puška fabričkog broja ..., malokalibarska puška marke "Č.z. – B.", kalibra 5,6 mm, fabričkog broja ... i 53 komada municije kalibra 300 Winčester magnum i 74 komada municije kalibra 5,6 mm.</span>
</p>
<p class="p4"></p>
<p class="p4">
<span>Troškovi krivičnog postupka u iznosu od 546,75 € padaju na teret budžetskih sredstava suda.</span>
</p>
<p class="p4"></p>
<p class="p4"></p>
<p class="p4"></p>
<p class="p3">
<span class="s1">O  b  r  a  z  l  o  ž  e  nj  e</span>
</p>
<p class="p3"></p>
<p class="p3"></p>
<p class="p4">
<span>Optužnicom VDT-a u Podgorici Kt. br. 233/10 od 06.05.2011. godine stavljeno je na teret optuženom K.Ž. izvršenje krivičnog djela ubistvo iz člana 143 KZ i K.S. izvršenje krivičnog djela nedozvoljeno držanje oružja i eksplozivnih materija iz člana 403 stav 3 u vezi stava 2 i 1 KZ. Sud je bliže činjenični opis presude prilagodio rezultatima izvedenih dokaza u odnosu na optuženog K.Ž. ("otvorio zaključana ulazna vrata") kao u izreci, s tim što je zastupnik optužnice izmijenio optužni akt na glavnom pretresu u odnosu na optuženog K.S. podnošenjem prijedloga da mu se za izvršeno krivično djelo u neuračunljivom stanju izrekne mjera bezbjednosti obaveznog psihijatrijskog liječenja i čuvanja u zdravstvenoj ustanovi.</span>
</p>
<p class="p4"></p>
<p class="p4">
<span>Sud je u dokaznom postupku u skladu sa zakonom neposredno saslušao predstavnika oštećene porodice svjedoka K.I., svjedoka D.D., vještaka medicinske struke prof. dr Č.D., balističke struke M.M., hemijske struke I. Lj., trasološke struke J.M., forenzičke genetike dr K.S., predstavnika tima vještaka prof.dr  neuropsihijatara M.S., te je pročitao nalaz i mišljenje komisije vještaka neuropsihijatrijske, psihijatrijske  i psihološke struke za optuženog K.Ž. od 15.06.2012. godine, nalaz i mišljenje neuropsihijatrijske, psihijatrijske i psihološke struke za optuženog K.S. od 15.06.2012. godine, zapisnik o uviđaju Uprave policije PJ Bar Ku.br. 468/10 od 10.11.2010. godine, izvještaj ljekara specijaliste JZU - Opšta bolnica B., broj protokola 8589 od 09.11.2010.godine, izvještaj o kriminalističko tehničkom pregledu lica mjesta sačinjenog  od strane UP PJ Bar Ku.br.468/10, toksikološki nalaz sačinje od strane JU Centra za toksikološka istraživanja Crne Gore dostavljen od strane prof. dr. med. D.Č. dana 29.12.2010. godine, izvod iz kaznene evidencije za optuženog K.S. izdat od strane UP PJ Bar br. 24-03/3-245/10 -8400/2 od 16.11.2010. godine,  izvod iz kaznene evidencije za optuženog K.Ž. izdat od strane UP PJ Ispostave Cetinje br. 02-245-3946 od 18.11.2010. godine, uvod i izreku odluke Osnovnog suda u Baru K. 264/04. i istog suda u Baru K. 277/07, zapisnik o rekonstrukciji dogadjaja K. br. 86/11 od 08.11.2012. godine i izvršen uvid u fotoelaborat koji je tom prilikom sastavljen te je izvršio uvid u skicu lica mjesta i fotodokumentacije br. 463/10 od 09.11.2010. godine sačinjene od strane Uprave policije PJ Bar, </span>
</p>
<p class="p4"></p>
<p class="p4">
<span class="s1">Optuženi K.Ž. </span><span>je pred ovlašćenim policijskim službenikom naveo da je dana 09.11.2010. godine oko 19,30h, na svom mobilnom telefonu našao više propuštenih poziva od svog oca S., koji se nalazio u selu S. u V. Pozvao je oca koji mu je saopštio da čitavo posle podne ima problema sa svojim bratanićem, M.K., koji je kod njega dolazio u vidno pripitom stanju, zbog čega ga je otjerao iz kuće, ne želeći da sa njim razgovara. M. ga je prethodno pozivao da izađe ispred kuće da se fizički obračunaju. Otac mu je tom prilikom rekao da je dobio i poruku od M.: ''govno jedno, otkinuću ti glavu, sve ću ti zapalit'', pa je on poslije tog razgovora pošao kod svog strica I.K. i prenio mu ono što je saznao od svog oca. Njegov stric mu je rekao da na to ne obraća pažnju, jer je M. često pijan ili drogiran, pa ga ne treba shvatati ozbiljno. Kod strica se zadržao 3-4 minuta. Nakon pola sata pozvao ga je otac i rekao da je kod njega, ispred kuće, ponovo dolazio M. koji je nosio veliku drvenu motku u rukama i pozivao ga da izađe iz kuće da se biju, lupajući tom motkom po vratima i prozorima. Tražio je od njega da pođe do strica I. i da zajedno dođu u S., kako bi obuzdali M., što su i uradili. Kad su stigli u S. M. nisu zatekli ispred kuće, niti u porodičnoj kući njegovog oca S., koji im je pokazao navedenu poruku koju je istog dana dobio, a svom bratu I. je ispričao probleme koje ima sa M., kao i da mu je na zajam dao 50€, koje mu nije vratio. Na to mu je I. rekao da je od svog sina upoznat da on njemu duguje pare zato što mu je posjekao šumu, što je njegov otac osporio navodeći, da je M. u potpunosti isplatio. I. je nakon tog razgovora potražio M. i u njihovoj kući, koja je udaljena 50-tak metara. Nije ga tamo našao, pa je  pošao u kuću M. D., jer je čuo da je M. tamo prethodno boravio i da se napio. Dok je sa svojim ocem sjedio u kući primijetio je kako prema ulaznim vratima juri M., držeći nož u rukama, a na nekih 10-15 m od njega njegovog oca I. Odmah je zaključao ulazna vrata. Nakon nekih 5 min vidio je M. ispred samih ulaznih vrata kako udara nožem u ogradu od stepenica, govoreći njegovom ocu S.: ''striko, pičko jedna, izađi ispred kuće, ubiću te noćas, zaklaću te''. On je sve to posmatrao, povremeno otvarajući vrata, pa je čuo i svog strica I. kako pokušava da smiri M., i vidio je da  je i prema njemu potegao nož, da bi ga odbio od sebe. M. je tom prilikom govorio kako je ostavio život radeći za svog strica S. i pozivao ga da izađe iz kuće, upućujući se prema ulaznim vratima koja je on zatvarao i zaključavao. Ta ulazna vrata su gledala u pravcu terase koja se nalazila čitavom dužinom kuće i na koju se dolazi spoljašnjim stepenicama, pa se M. povremeno približavao tim vratima, i ponovo udaljavao, obzirom da je dužina terase 7-8m. Takodje je naveo da je sa ulaznih vrata mogao da gleda guranje između M. i njegovog oca I., koji je pokušavao da ga spriječi da se približi ulaznim vratima kuće. U jednom trenutku, dok je držao otvorena vrata, gledajući šta se dešava na terasi, obratio se M. govoreći mu da baci nož, na šta mu je on rekao: ''neću ja svoga Ž. da ubijem'', pa mu  je ponovio da baci nož i otvorio širom ulazna vrata, misleći da će ga i na taj način navesti da baci nož. Međutim, M. se tada, sa udaljenosti od oko 2-3m, uputio u njegovom pravcu, iako je I. pokušavao da ga zadrži, podižući lijevu ruku u kojoj je držao nož u namjeri da povrijedi optuženog. Dok ga je M. otac I. pridržavao, on je uzeo automatsku pušku sa rasklapajućim kundakom, repetirao i opalio jedan metak uvis, računajući da će M. nakon tog pucnja prestati da nasrće i da će pobjeći. Međutim, M. je i dalje ostao na terasi i, istrgao se iz ruku svog oca, te krenuo prema njemu, zamahujući nožem i sa namjerom da ga povrijedi, zbog čega je u tom trenutku u njegovom pravcu ispalio nekoliko hitaca. Pucao je, jer ga na drugi način ne bi mogao zaustaviti, nemogavši da precizira koliko je hitaca ispalio, niti je bio siguran da li se radilo o pojedinačnoj ili rafalnoj paljbi. Osjetio je veliki strah kada je vidio M. kako nasrće u njegovom pravcu sa namajerom da  ga povrijedi, kao i nemoć da ga na bilo koji drugi način zaustavi. Nakon kratkog vremena, se našao u očevoj sobi, koja se nalazi tačno pored ulaznih vrata, držeći pušku i gledajući svog brata M. kako leži u lokvi krvi ispred kuće, kada je i shvatio šta je uradio. Bacio je pušku u sobu, a zatim i nož, koji se nalazio pored M., preko ograde u lozu. Sa stricem je podigao M. sa poda, ponijeli su ga do vozila optuženog i smjestili na zadnje sjedište. Dok su se vozili prema b.j bolnici, u više navrata se obraćao bratu M. riječima da nije htio to da uradi. Kad su stigli u bolnicu, zajedno sa njegovim stricom i  jednim policajcem u uniformi, iznijeli su M. i smjestili na prijemno odjeljenje,. Tada je tom  policajcu rekao da je pucao u M., a dok je bio u policijskim preživjeti. Optuženi je posebno naveo da se ne sjeća detalja oko upotrebe vatrenog oružja, jer je tom prilikom bio pod stresom i osjećao veliki strah, kao i da je nakon kritičnog događaja žurio u b.bolnicu kojom prilikom je pogodio rampu u tunelu S., prolazio kroz crvena svjetla na semaforima, kada ga je i primijetila policijske patrola i krenula za njim.</span>
</p>
<p class="p4">
<span>Odgovarajući na pitanja tužioca, optuženi je naveo da je pok. M. pola godine prije kritičnog događaja živio sa svojim stricem S. u S., sa kojim je povremeno radio, a da je nakon tog perioda stalno boravio u B.. Dalje je pojasnio da je svog oca posjećivao jednom nedeljno, uglavnom vikendom i da  nije znao da je predmetna automatska puška stajala u očevoj sobi pored fotelje, dok je iza vrata uvijek stajao lovački karabin koji je, pod dozvolom na svoje ime, dobio od oca. Naveo je i da nije mogao da precizira poziciju svog oca u trenutku dok je otvarajući vrata provjeravao gdje se nalaze M. i njegov otac I., samo je čuo kako viče ''ne otvaraj'', vidno uplašen. Optuženi nije mogao da se izjasni o tome kako predmetnom prilikom njegov stric I. nije bio povrijeđen, budući da je bio blizu, stalno pokušavajući da zaustavi M. da optuženog ne ubode nožem.</span>
</p>
<p class="p4"></p>
<p class="p4">
<span>Optuženi je pred istražnim sudijom dodatno istakao da  kritičnom prilikom nije bio spriječen od svog oca I., M. bi ga vjerovatno ubio nožem, obzirom da je istim zamahivao prema njemu. Nije mogao da se izjasni o tome da li je M. predmetnom prilikom uhvatio pušku iz koje je optuženi pucao, navodeći da u tom trenutku nije vladao sobom, nije bio u stanju da razmisli o tome da je bolje da ne otvara ulazna vrata i da pozove policiju. Tada je očekivao da će razgovorom uspjeti da riješe problem, a plašio se da će M. razbiti vrata ili prozor i tako ući u kuću. Dalje je naveo da je predmetnu pušku uzeo sa mjesta gdje se ista obično nalazi, pored fotelje u sobi njegovog oca S. Kad je prvi put pucao iz puške M. nije ništa rekao, nego je samo, da bi ga uplašio, opalio jedan metak u vazduh, a kako ni nakon toga M. nije pobjegao, on je svjestan mogućnosti da može biti ubijen, pucao u M., ne mogavši da se izjasni o tome kako je puška bila okrenuta.  </span>
</p>
<p class="p4"></p>
<p class="p4">
<span>Optuženi je u odbrani na glavnom pretresu naglasio da nije želio, niti planirao da izvrši krivično djelo koje mu je stavljeno na teret, jer je tom prilikom branio svoj i život svog bolesnog oca. U ovom iskazu je dodao da se M., suprotstavljajući se svom ocu I. koji ga je zadržavao da ne uđe u kuću K. S., istom obraćao vičući: ''ubiću i tebe noćas, makni se od mene'', a u jednom trenutku prije izgovaranja ove prijetnje stavio mu je nož blizu grla. Pojašnjavajući intenzitet straha koji je u tom trenutku osjećao, naveo je da mu se tada priviđalo da je M. visok tri metra, da umjesto noža drži mač i u tom trenutku pomislio da gine. Naknadno se u pritvoru  sjetio da je, nakon ispaljenog metka u vazduh, M. ili I. uhvatio za cijev puške. U momentu ispaljivanja tog jednog metka u vazduh, a zatim i više njih u tijelo pok. M., nalazio se u unutrašnjosti kuće, u blizini ulaznih vrata. M. je nakon ispaljivanja hitaca pao ispred ulaznih vrata, a koliko je mogao da se sjeti, glava mu je bila okrenuta prema vratima. Ležao je na leđima, a nož mu se nalazio između ispružene desne ruke i tijela. Optuženi je, iz straha, nož bacio preko ograde u lozu, zato što je M. u tom trenutku još bio živ, vrpoljio se po podu, pa je imao utisak da će isti da ustane i povrijedi ga nožem. Detalje vezane za predmetni događaj je iznio naknadno, jer ih se sjetio tek nakon što je u pritvoru noćima razmišljao o svemu što se desilo.</span>
</p>
<p class="p4"></p>
<p class="p4">
<span class="s1">Optuženi Kojičić Stanko </span><span>je pred policijskim službenikom naveo da živi u selu S. u V., dok njegova žena i sin žive u B. i povremeno, uglavnom vikendom, dolaze kod njega. Sin njegovog brata od strica I., M.K., je kod njega boravio oko dvije godine, pomažući mu oko svakodnevnih poslova,. On ga je izdržavao i plaćao njegov rad. Godinu dana prije ovog događaja M. uopšte nije dolazio kod njega, osim u avgustu, kada je htio sa njim da bere drva radi prodaje, i kada mu je tog dana pozajmio 50 €, koje je uzeo od supruge D.C.. Od tada se uopšte nijesu gledali. Nekoliko puta je razgovarao sa njegovim ocem, govoreći mu za taj dug od 50 € i da obrati pažnju na M.  koji je konzumirao drogu i  alkohol. Kritičnog dana se nalazio u svojoj kući u selu S., kada ga je oko 19,30h pozvao  M. i pitao da li može da dođe. Nakon sat vremena je ušao u kuću, kada je počinjao "dnevnik", pa mu je rekao da bude strpljiv i da će razgovarati kada se završi ta informativna emisija. Primijetio je, da je M. bio u pripitom stanju ili, možda, drogiran. Ubrzo je počeo da viče i prijeti mu ubistvom, pa ga je u jednom trenutku kad je postao nepodnošljiv, izgurao iz kuće bez primjene sile i zaključao vrata. Par minuta nakon toga, pozvao ga je  komšija M.D., koji mu je rekao da je M. došao kod njega, da galami i vrijeđa, kao i da pominje da će da ubije strica, upozoravajući ga, da je u takvom stanju da će ga se teško otarasiti, zato što je nastavio  kod njega da pije. Minut-dva nakon tog razgovora, dobio je od M. poruku: ''govno noćas ću da ti sjebem glavu, glavu ću da ti otkinem, govno i sve ću ti zapalit''. Posle par minuta, pozvao ga je D. i rekao da je M. napustio njihovu kuću i krenuo ka njemu sa namjerom da ga ubije, napominjući mu da zaključa vrata i ne pušta ga u kuću, jer se isti nalazi u neuračunljivom stanju. O tome je obavijestio svog brata I., kako se M. ponaša i u kakvom se stanju nalazi i pozvao ga da dođe i smiri ga, na šta mu je on odgovorio da će doći narednog dana. Nakon tih razgovora na vrata došao M. držeći u rukama neki drveni predmet kojim je počeo da lupa po vratima i prozorima, pa je u jednom momentu otvorio ulazna vrata i odmah zatvorio kako bi izbjegao udarac. Vrata je zatvorio dok obuje cipele, namjeravajući da nakon toga izađe i obračuna se sa M. Kad je otvorio ulazna vrata, vidio je da M, više nema ispred njih, iako ga je prije toga stalno pozivao da izađe, govoreći mu da će ga ubiti, na šta mu je i on uzvratio prijetnjom. Prije nego što je izašao iz kuće, obavijestio je svog sina Ž, o M, dolasku, prijetnjama i poslatoj poruci, a zatim ga je ponovo pozvao govoreći mu, da pođe kod I, i da ga doveze u S, kako bi smirio M,, što je on i učinio jer su se  pojavili nakon 20-ak minuta. Ž, je odmah ušao u kuću, a I, je pošao da vidi gdje je M. Optuženi je sa sinom sjedio u kući, ostavljajući ulazna vrata otvorenim i čekajući da se I. vrati, a kada je došao nakon 2-3 min rekao je  da M. nije našao u njihovoj kući. U trenutku kad je I. rekao da će poći kod M.D. da potraži M., optuženi je sa sinom ulazio u kuću, pa pošto su čuli galamu, okrenuli su se i vidjeli M. sa nožem u ruci kako nasrće, i da ga njegov otac I. sprečava u toj namjeri. Optuženi i njegov sin Ž. su pokušavali da zatvore vrata. Ž. nije uspio da zatvori vrata, jer je M. uporno pokušavao da uđe u kuću, a on se nalazio u hodniku iza svog sina. Ž. je nekoliko puta rekao M. da baci nož, što on nije htio da uradi, nastavljajući da se gura sa I. i pokušavajući da nasrne na Ž. govoreći kako će da ih ubije. U jednom momentu, dok je I. zadržavao M., Ž. je iskoristio tu situaciju i, u namjeri da ga zaplaši, uzeo je iz spavaće sobe pušku koja je stajala iza vrata, a zatim sa ulaznih vrata opalio metak ili dva uvis, kako bi uplašio M. U tom trenutku  M. i I. su se  nalazili sa njegove desne strane, pa je M. uhvatio cijev od automatske puške i ona je bila okrenuta prema njegovom tijelu, kada je nastalo komešanje i  potom su se čula 2-3 pucnja. Radilo se o rafalnoj paljbi, jer je automat prethodno bio tako podešen. Nakon ispaljivanja hitaca, M. je pao na pod, a Ž. je bacio pušku na krevet u spavaćoj sobi i odmah sa I. podigao M., smjestio u auto parkirano iza kuće, i uputili u pravcu bolnice. Ostao je sam u kući i tada je uzeo automatsku pušku, i odnio u štalu, gdje je sakrio ispod drvenog poda, ne vadeći metak iz usta cijevi, niti pomjerajući regulator paljbe. Prebacio je sijeno preko mjesta na kom je sakrio pušku. Ispod patosa gdje je sakrio pušku nalazile su se još dvije puške koje su tu bile ranije sakrivene, i to slomljena i neispravna lovačka puška i ispravna malokalibarska puška, kao i nekoliko komada municije. Nakon toga, se vratio u kuću, uzeo karabin koji se nalazio iza vrata spavaće sobe, za koji je njegov sin Ž. imao urednu dozvolu, i iz istog ispalio jedan hitac na terasi ispred vrata, kako bi izgledalo da je prethodno pucano iz tog karabina, jer je isti pod dozvolom. Svoj iskaz je zaključio napomenom da je nervni bolesnik već 29 godina, o čemu posjeduje i medicinsku dokumentaciju, kao i da kritični događaj nije rezultat namjere da neko bude ozbiljno povrijeđen ili ubijen, već se radi o nesrećnom slučaju.</span>
</p>
<p class="p4"></p>
<p class="p4">
<span>U odbrani pred istražnim sudijom je dodao da je M. cijeloj rodbini pravio probleme, da je sve što je zarađivao trošio na heroin, kao i da su on i njegov otac bili alkoholičari.Odgovarajući na pitanja je pojasnio da je kritičnom prilikom M. zgrabio cijev puške u trenutku kad je cijev bila ukrenuta uvis i nakon toga je puška bila okrenuta prema njemu, te da je u tom  potezanju opalila i da je na taj način M. pogođen. Optuženi je pojasnio da prije navedene pucnave, kad je bio sam sa M., nije bilo nikakve tuče, samo je istog oko 19,30h, izbacio iz kuće i zaključao vrata. Vezano za nađeno oružje, optuženi je objasnio da ga ima u toj količini, jer je ljubitelj oružja, a isto mu je svojevremeno bilo potrebno kada je sa B.Đ. vodio jednu jedinicu od hiljadu boraca, kada su sarađivali i sa policijom.</span>
</p>
<p class="p4">
<span>Predmetnog dana, prije nego što su došli Ž. i I., vrata kuće su bila zaključana, a nakon njihovog dolaska, ista je zaboravio da zaključa, pa kad se M. pojavio, uspio je da ih otvori i pokušao je da uđe. Zatim je M. zaglavio vrata nogom da Ž. ne bi mogao da ih zatvori, iako ih  je gurao sa unutrašnje strane. Tada je I. povukao M., ali se on opet obrušio prema vratima, a Ž. se izmicao i puštao vrata, kojom prilikom mu se M. obraćao govoreći da ne želi da udari njega, nego optuženog. Kad je Ž. otvorio vrata da bi razgovarali, M. ga je gađao nožem.</span>
</p>
<p class="p4">
<span>Na kraju, optuženi je ponovio da mu je izrečena mjera obaveznog psihijatrijskog liječenja na slobodi kao teškom nervnom bolesniku, a da sa policijom nije imao nikakvih problema, osim što mu je bila izrečena jedna uslovna osuda, kojom prilikom mu je i oduzet revolver ''ruger''.</span>
</p>
<p class="p4"></p>
<p class="p4">
<span>Na glavnom pretresu je ponovio odbranu do onog momenta koji se odnosi na  M. dolazak ispred kuće i napad nožem, ali se dalje nije mogao sjetiti kako se  dogadjaj odigrao, pa kada su mu pročitane ranije izjave, naveo je da se svega toga ne sjeća, ali da su te izjave  tačne. Takodje je istakao da je posle razgovora sa M.D., M. dolazio na njegova vrata sa nožem u ruci i njime je udarao po ogradi terase, prozoru i vratima.</span>
</p>
<p class="p4"></p>
<p class="p4">
<span>Predstavnik oštećene porodice koji je saslušan i u svojstvu svjedoka K.I. je naveo, da ga je</span><span class="s1"> </span><span>kritičnog dana, u 21:27 h, telefonom pozvao njegov sin M., koji je tada bio u S., i rekao da je bio kod strica S. da mu kaže, kako mu je potreban novac koji mu je S.dugovao, i da mu je on tom prilikom rekao da taj novac neće dobiti, išamarao ga, uhvatio za grlo i izbacio iz kuće. M. ga je te noći pozvao samo jednom, a S. ga nije uopšte pozivao. Prije M. poziva, nazvao ga je komšija iz S., M. D., i rekao da je M. pošao kod S. i da se plaši da će biti svađe. Sjeća se da ga je D. u toj noći zvao dva puta. Nakon kraćeg vremena kod njega je kolima došao S. sin Ž. i predložio mu da idu u S. da vide šta se to dešava. Dok su se vozili rekao je Ž. da te pare nisu vrijedne nikakve svađe, a na šta mu je on odgovorio: ''Srešću se ja sa M., slomiću mu kičmu'', ali on te riječi nije doživio kao zlonamjerne i nije se plašio da bi Ž. mogao nešto ružno da učini. Takodje je pojasnio da je tom prilikom Ž. dodao  ''kako se ta bigara ne ubi no G.'', misleći na M. brata koji je 2006. godine izvršio samoubistvo.</span>
</p>
<p class="p4">
<span>Kad su došli u S., Ž. je zaustavio vozilo ispred svoje kuće, i ušavši unutra zatekli su S. na dvosjedu u dnevnoj sobi. Kad ga je lično upitao o čemu se radi i gdje je M., prokomentarisao je da ga to ne interesuje, a na pitanje da li zna da mu je dužan 250 € i da je pobrao svu šumu, rekao je da nije. Nakon toga je pošao do svoje kuće, udaljene stotinjak metara od S., gdje je naišao na otvorena vrata.. Nije tamo  našao M., pa je pomislio  da je u kući njegove strine D., gdje ga je i našao. M. je insistirao da odmah podju da rasprave to sa S., pa su krenuli zajedno, rame uz rame, do njegove kuće. Kad su došli, pokušali su da otvore vrata, ali su ista bila zaključana. U to se i lično uvjerio, jer je nakon M. i sam pokušao da otvori ulazna vrata. Prije nego što su došli pred ulazna vrata njih dvojica su se gurali na S. terasi, kao i pred samim vratima, jer nije znao da li su ista zaključana. Plašio se da, M. može ući unutra i da će doći do svadje, zbog čega je i zvao S. da ne otključava. U tom guranju M. nije zamahivao nikakvim predmetom u njegovom pravcu. Pred zaključanim vratima su stajali rame uz rame, on lijevo, a M. desno, gledano od spolja ka unutra. M. je iz bijesa tada rekao: ''što ne izađeš sad, pičko jedna''. On je molio S. da ne otključava vrata i ne izlazi, jer je zbog tih M. riječi procijenio da bi došlo do svađe. U kući nije bilo upaljeno svjetlo u dnevnom boravku. Dok su tako čekali da im neko otvori vrata, nije se čuo nikakav razgovor u kući. Tom prilikom, koliko je mogao da se sjeti, M. pri sebi nije imao nikakvog oružja, pa ni nož. M. i on su i dalje bili pred vratima, a, nakon možda minut, otključali su vrata i pojavili se S. i Ž., stojeći jedan pored drugog (lijevo Ž., a desno S.). Ž. je u rukama držao automatsku pušku i, bez i jedne izgovorene riječi, ispalio rafal prema M. Nije mogao sa sigurnošću da tvrdi da se radilo o rafalnoj paljbi, ali je 6 - 7 metaka ispaljeno veoma brzo, sa jednakim razmakom izmedju opaljenja. On je mišljenja da je S. unaprijed pripremio oružje Ž., jer je prije izvjesnog vremena pucao na svog rođenog brata B. i snahu i polomio im sve po kući. Oni su uspjeli da se sakriju, a njemu je oduzeto oružje, pa se S., po njegovoj ocjeni, uplašio da će i ovom prilikom  promašiti ako mu zadrhti ruka. Zbog toga smatra da je S. naručilac predmetnog djela, a Ž. izvršilac. Tom prilikom Ž. nije okretao pušku uvis, nego je direktno pucao u M. od koga je u tom trenutku bio udaljen manje od 2m. On i Ž. su odnijeli M. do kola i smjestili ga na zadnje sjedište, u čemu S. nije želio da im pomogne. Ž.je vozio brzo, tješio M., koji je samo krkljao. Prema procjeni svjedoka, M. je davao znake života i kad su stigli u b. bolnicu, ali mu spasa nije bilo.</span>
</p>
<p class="p4">
<span>Svjedok je pojasnio da je M. davno prestao da uživa drogu, a ranije je uzimao u vidu tableta trodona, koje je nabavljao preko recepta, pomiješanih sa alkoholom, jer već duže nije imao novca za kupovinu ostalih droga, kao što su marihuana i heroin.</span>
</p>
<p class="p4"></p>
<p class="p4">
<span>U svom iskazu na glavnom pretresu je dodatno pojasnio  da je M., nakon što je pogođen, pao na koljena, i da ga je on uhvatio sa obje ruke. Primijetio je da  M. krvari u predjelu lijeve strane, gdje mu je stavio ruku pokušavajući da zaustavi krv. Kad je davao izjavu policiji od istražitelja je saznao da je M. predmetne noći u jednom trenutku imao nož u rukama, ali da ga je slomio o ogradu koja se nalazi ispred njihove kuće i potom bacio. Naveo  je i to da na putu do S. kuće njih dvojica nijesu vikali, niti su se svađali.</span>
</p>
<p class="p4"></p>
<p class="p4">
<span class="s1">Svjedok D.D. </span><span>je u istrazi naveo da  ga je kritičnog dana, oko 20,00 h, telefonom ga je pozvao komšija M.K. i pitao je li kod kuće i može li da dođe, pa kada  je nešto kasnije došao, dao mu je čašu rakije i nešto da pojede. Dok su sjedili M. je nekoliko puta razgovarao telefonom, pa kad je potrošio kredit, tražio je od njega da razgovara sa njegovog telefona. Koliko se sjeća, M. je tada razgovarao sa S., svojim ocem i još nekim ljudima sa kojima se šalio. Tom prilikom mu je ispričao kako mu stric S. duguje neki novac. M. je postajao nervozan nakon tih razgovora sa S. i rekao je da će da ide kod njega za pare, ali mu to  tada nije djelovalo kao prijetnja. Nakon što je M. izašao, on  je sa svog telefona pozvao S. i rekao mu da se M. uputio ka njemu i da se ne svađaju, da mu vrati pare ako ima, na šta mu je S. rekao da mu ništa ne duguje, nego da je on M. poznajmio  50 €. Posle nekih 30 min, M. je opet došao kod njega govoreći mu da je tražio S. pare, ali da ga je on uhvatio za grlo i izbacio napolje, govoreći mu: ''ti si pijan i drogiran'', ali da ga nije tukao. On je smirivao M. govoreći mu da ima načina da to riješe bez svađe, pa je lično pozvao S. kome je to isto rekao, naaglašavajući mu da je M. ''njegovo dijete'', da su bliski rođaci. Potom su i on i  M. zvali M. oca I.,  i sjeća se da mu je M. rekao, kako ga je S. izbacio iz kuće i kako neće da mu vrati pare koje mu duguje, a pomenuo je i poruku koju je poslao S. M. nije popio poslednju rakiju koju mu je svedok dao kad je krenuo iz njegove kuće. Bio je uzrujan kad je pošao, ali je pretpostavljao da će poći svojoj kući. Opet je pozvao M. oca rekavši mu da M. izgleda ljuto, da se svađao sa S., iako je nastojao to da prikrije. Pozvao je i S. sina Ž. da mu kaže isto i predloži, da sa I. dođe u S., kako se taj konflikt ne bi produbljivao, na šta mu je Že. rekao da ga to ne zanima. U periodu od pola sata - sat je nekoliko puta zvao Ž. i I., a poslednji put kad se čuo sa I. isti mu je rekao da su na putu ka S. Nakon 10-ak minuta čuo je žučnu raspravu kod S. kuće, pa je, prepoznavši glasove, zaključio da su I. i Ž. stigli. Rasprava je trajala 5 ili 10 min, nakon čega je čuo tri pucnja i to sa kratkim vremenskim razmakom između prvog i drugog i još kraćim između drugog i trećeg. Nakon ovih pucnjeva nije čuo nikakvu raspravu, samo da su se od S. kuće, pored njegove, uz brdo ka glavnom putu, velikom brzinom udaljila jedna kola, pa je pretpostavio da je tom prilikom neko povrijeđen i da ga voze u bolnicu, ili da se radi o kolima policije, ili da je neko otišao da zove policiju. Nakon 5 ili 10 min po odlasku ovih kola, čuo je još jedan pucanj kod S. kuće, različit od prethodna tri. Čuo se sa S. nakon ovog poslednjeg pucnja, ne mogavši da se sjeti ko je koga zvao, kojom prilikom mu je S. rekao da je M. živ, da je Ž. pucao u njega i da je došla policija, nakon čega je svjedoku omogućio vezu sa inspektorom kome je rekao da je M. prethodno bio kod njega, ne izjašnjavajući se o njihovim porodičnim odnosima. Po završetku ovog razgovora, pošto je veza ostala otvorena, čuo je kako inspektor pita S. gdje je puška i kako mu S. odgovara da je u sobi. </span>
</p>
<p class="p4">
<span>Odgovarajući na pitanja, svjedok je pojasnio da je njegova kuća od S. udaljena nekih 100 m i da se nalazi iznad iste. Između kuća ne postoje barijere koje bi zaklonile pogled, ali nije moguće vidjeti stranu na kojoj se nalaze ulazna vrata. I. kuća se nalazi preko puta S., na udaljenosti od 50m, a još bliža S. je kuća M. K., čiji su ukućani mogli da vide sve što se predmetnom prilikom dogodilo. U blizini je i kuća S. brata B., koji je sa ženom bio u kući te noći. Nije primijetio da je M. kritičnog dana imao nož, tvrdeći da ga sigurno nije imao kod sebe kada je otišao iz njegove kuće, ali je iz inspektorove i S. priče, dok je telefonska veza bila otvorena, čuo da pominju nož.</span>
</p>
<p class="p4">
<span>Svjedok je dalje pojasnio da M., kad je odlazio, nije bio toliko uzrujan da bi se sa nekim fizički obračunavao, čak mu je rekao da ide svojoj kući i da ne brine. Tek narednog jutra, kad je vidio da M. nije uzeo hleb, koji mu je prethodno tražio, shvatio je da je isti bio ljut na S. i da je tom prilikom otišao put S. kuće.</span>
</p>
<p class="p4">
<span>Govoreći o porodici K., pojasnio je da je Ž. i pok. M. znao kao dobre i poštene momke i da su isti bili u dobrim odnosima. Naveo je da je I. porodica živjela loše, ali da važi za poštenu porodicu. M. nije imao para ni za hleb, prestao je da se drogira, a alkohol je pio samo kad bi mu neko dao. S. je imao zdravstvenih problema, mještani su ga izbjegavali, a bilo je i poznato da isti duguje pare, kao i da je sjekao tuđe šume bez odobrenja.</span>
</p>
<p class="p4"></p>
<p class="p4">
<span>Na glavnom pretresu je odgovarajući na pitanje optuženog K.S., da li je  prilikom njihovog drugog telefonskog razgovora rekao: ''M. ide prema tebi, prijeti da će te ubiti, nećeš se tako lako njega noćas otarasiti'', naveo je da to nije tačno, da mu je jedino možda rekao da M. ide prema njemu i zamolio ga da nešto loše ne napravi, jer je on ''njegovo dijete''.</span>
</p>
<p class="p4"></p>
<p class="p4">
<span>Iz zapisnika o uviđaju Uprave policije - Područna jedinica Bar, Ku.br. 468/10 od 10.11.2010. godine proizilazi da je izlazak na lice mjesta događaja izvršen povodom obavještenja dežurne službe PJ Bar, dana 09.11.2010. godine u 22:50h, da je dežurni starješina PJ Bar lišio slobode K. Ž. ispred O.b. u B., jer je isti dovezao beživotno tijelo svog brata od strica, K.M., kao i da su uviđaju  prisustvovali sudija za istragu Višeg suda u Podgorici, Zamjenik VDT-a Podgorica, OPS krim. policije i krim.tehničar. Uviđaj je započeo u 23:35h, a noć je bila kišovita i vjetrovita. Utvrđeno je da lice mjesta predstavlja porodična kuća vl.K.S. u S. do koje se dolazi skretanjem sa lijeve strane magistralnog puta V.-P., preko P. g. Kuća je spratna i sastoji se iz prizemnog dijela i sprata, iznad kojeg je ploča ograđena betonskim ukrasnim stubovima. I dvorište kuće je ograđeno betonskim ukrasnim stubovima, a spratni dio zida na strani gdje se nalaze ulazna vrata popločan je ukrasnim kamenom. Na sprat se dolazi stepenicama koje vode sa ulice sa čije desne strane se nalazi dvorište ispred prizemnog dijela kuće iznad koje se nalazi metalni krevet za vinovu lozu. Izlaskom na terasu prvog sprata sa lijeve strane se nalazi roštilj i prostor terase koji vodi do parkinga iza kuće, dok se pravo sa stepenica dolazi do ulaznih vrata kuće, koja su dvokrilna, drvena, sa uzdužnim neprovidnim svetlarnicima. U nastavku terase, do ulaznih vrata, terasa se nastavlja do iza kuće i vodi na drugu stranu kuće. Ista je cijelom dužinom ograđena ukrasnim betonskim stubovima. Pravo sa ulaznih vrata prostire se hodnik sa čije desne strane se nalaze dvije spavaće sobe, pravo naspram ulaznih vrata  - kupatilo, a pored istog, sa lijeve strane, vrata koja vode u dnevni boravak sa kuhinjom. U blizini navedene porodične kuće nalazi se štala u koju se ulazi kroz jednodjelna metalna vrata.</span>
</p>
<p class="p4">
<span>Od tragova na licu mjesta su pronađeni: 1.) lokva tečnosti crvene boje, nalik na krv, pronađena na terasi ispred ulaznih vrata kuće; 2.) puščane čaure, cal. 7,62 mm, pronađene na terasi sprata kuće ispred ulaznih vrata; 3.) puščana čaura, cal. 300 W. M., pronađena na terasi sprata ispred ulaznih vrata; 4.) puščane čaure, cal. 7,62 mm, pronađene na betonskom platou u prizemlju, tj. u dvorištu kuće, ispod terase i ulaznih vrata; 5.) nož sa plastičnom drškom crne boje, sa zalomljenim vrhom sječiva i tragovima crvene tečnosti nalik na krv, pronađen u dvorištu ispod terase; 6.) lovački karabin marke ''B.B.'', cal. 300 W. M., fab.br. ... sa jednim metkom u cijevi, pronađen iza vrata u spavaćoj sobi na spratu kuće, sa desne strane; 7.) automatska puška AK 47 M-70-AB2, cal. 7,62 mm, fab.br. ... sa jednim metkom u cijevi, 19 metaka u okviru puške, pronađen ispod drvenog patosa u štali udaljenoj oko 100m od porodične kuće. Puška je crne boje sa preklapajućim metalnim kundakom, a okvir je zatečen odvojen od puške, regulator paljbe podešen na pojedinačnu paljbu. Na istom mjestu je pronađena lovačka puška - dvocijevka, fab.br. ..., malokalibarska puška sa drvenim kundakom, marke ''Č.z.B.'', cal. 5,6mm, fab.br.... sa gravurom na drvenom kundaku, jednim metkom u ustima cijevi i jednim okvirom, kao i municija: 53 komada cal. 300 W.M. i 74 komada municije cal. 5,6 mm.</span>
</p>
<p class="p4"></p>
<p class="p4">
<span>Iz izvještaja ljekara specijaliste JZU – O.b. B., br. protokola 8589 od 09.11.2010. godine, na ime oštećenog K.M., proizilazi da je u 22:45 h privatnim kolima dovezen oštećeni, povrijeđen vatrenim oružjem i bez svijesti. Preduzeta je reanimacija, ali nije bilo poboljšanja. Na grudnom košu, sa desne strane, konstatovane su dvije prostrelne rane, paralelne jedna drugoj, u predjelu medijalnog dijela desne klavikule - ustrelna rana, na lijevoj strani grudnog koša - oguljotina. U predjelu desne nadlaktice, sa prednje strane, konstatovane su dvije prostrelne rane, paralelne jedna sa drugom, poprečne, a u predjelu lijeve nadlaktice sa prednje strane - oguljotina.</span>
</p>
<p class="p4"></p>
<p class="p4">
<span>Iz izvještaja o kriminalno tehničkom pregledu lica mjesta, sačinjenog od strane UP Područna jedinica Bar, Ku.br. 468/10</span><span class="s1"> </span><span>proizilazi</span><span class="s1"> </span><span>da su na mjestu događaja nađeni tragovi i to lokva, najvjerovatnije, krvi, na terasi ispred kućnog praga sa koje su sa tri pozicije izuzeta po dva brisa, radi DNK vještačenja i to nađene čaure (radi balističkog vještačenja), kuhinjski nož sa tragovima crvene boje nalik na krv (radi utvrđivanja DNK profila), kao i nađeno uružje i municija. Od K. S., K. Ž., K. I. i pok. K.M. izuzeti su parafinski testovi, radi vještačenja parafinskog testa. Od K.S. i K. Ž. izuzeti su referentni brisevi, radi utvrđivanja DNK profila, dok je od pok. K. M. referentni bris izuzet u ranijem periodu. Izuzeta je i garderoba od optuženih, a od pok. K. M. je preuzeta u prostorijama Medicinskog centra u S. B., radi utvrđivanja daljine pucanja, prisustva barutne gareži i trasološkog pregleda garderobe.</span>
</p>
<p class="p4"></p>
<p class="p4">
<span>Iz spoljašnjeg nalaza (tačke 3) Obdukcionog zapisnika, S.br.185/2010, na ime K.M., sačinjenog od strane prof.dr sc.med. D.Č.</span><span class="s1"> </span><span>proizilazi, da je na prednjoj strani lijeve nadlaktice, u gornjoj četvrtini, na 141 cm iznad ravni tabana, u položaju kada je ruka spuštena niz tijelo, konstatovana nepravilna rana promjera 12 x 10 mm, neravnih, nagnječenih i krvlju podlivenih ivica i strana, koja se kanalom nastavlja nagore i udesno kroz meko tkivo prednje strane ramena i grudnog koša. U desnom dojkinom predjelu, na 137 cm iznad ravni tabana, na 4 cm udesno od prednje, srednje, uzdužne linije, konstatovana je nepravilna, približno elipsasta, rana promjera 11 x 9 mm, neravnih, nagnječenih i krvlju podlivenih ivica i strana, koja se kanalom nastavlja nadolje i udesno, kroz meko tkivo desnog dojkinog predjela (tačka 4). U desnom nizdojkinom predjelu, na 129 cm iznad ravni tabana, na 5,5 cm udesno od prednje, srednje, uzdužne linije, na 5 cm ispod i na 5 cm unutra od bradavice desne dojke, konstatovana je nepravilna, približno elipsasta rana, neravnih, nagnječenih i krvlju podlivenih ivica i strana, koja se kanalom udesno i nadolje nastavlja kroz meko tkivo desnog dojkinog predjela (tačka 5). Na prednje unutrašnjoj strani desne nadlaktice, u srednjoj trećini, na 134 cm iznad ravni tabana, u položaju kad je ruka spuštena niz tijelo, konstatovana je nepravilna, približno kružna rana, promjera 13 x 13 mm, neravnih, nagnječenih i krvlju podlivenih ivica i strana, koja se kanalom nastavlja nadolje i upolje kroz meko tkivo desne nadlaktice (tačka 6). Na unutrašnjoj strani desne nadlaktice, u donjoj trećini, na 127 cm iznad ravni tabana, u položaju kad je ruka spuštena niz tijelo, konstatovana je rana sličnih osobina kao prethodno opisana. Ista se kanalom nastavlja nadolje, upolje i unazad (tačka 7). U desnom nadključnom predjelu, na 152 cm iznad ravni tabana i na 6,5 cm udesno od prednje, srednje, uzdužne linije, konstatovana je nepravilna rana promjera do 12 x 18 mm, neravnih, krvlju podlivenih i put upolje posuvraćenih ivica i strana (tačka 8). U desnom dojkinom predjelu, na 137 cm iznad ravni tabana, na 16 cm udesno od prednje, srednje, uzdužne linije, konstatovana je zjapeća rana nepravilnog oblika, promjera 15 x 18 mm, neravnih, krvlju podlivenih i put upolje posuvraćenih ivica i strana (tačka 9). U desnom nizdojkinom predjelu, na 128 cm iznad ravni tabana i u 8 cm udesno od prednje, srednje, uzdužne linije konstatovana je, skoro horizontalno, lako koso postavljena, nepravilna, približno elipsasta rana, zjapećeg izgleda, promjera 6,5 x 3 cm, neravnih, krvlju podlivenih i put upolje posuvraćenih ivica i strana (tačka 10). Na prednje spoljašnjoj strani desne nadlaktice, na spoju srednje i donje trećine, na 132 cm iznad ravni tabana, u položaju kad je ruka spuštene niz tijelo, konstatovana je široko zjapeća rana promjera 3 x 2 cm, neravnih, krvlju podlivenih i put upolje posuvraćenih ivica i strana (tačka 11). Na zadnje unutrašnjoj strani desne nadlaktice, u donjoj četvrtini, na 126 cm iznad ravni tabana, u položaju kada je ruka spuštena niz tijelo, konstatovana je nepravilna rana, promjera do 15 x 11 mm, neravnih, krvlju podlivenih i put upolje posuvraćenih ivica i strana.</span>
</p>
<p class="p4">
<span>U lijevoj lakatnoj jami, te na nadlanu lijeve šake konstatovani su tačkasti ubodi, ravnih, nenagnječenih i krvlju podlivenih ivica i strana, koji se kanalom nastavljaju u meko tkivo tih predjela (tačka 18).</span>
</p>
<p class="p4">
<span>Iz unutrašnjeg nalaza glave proizilazi da nakon izvršenog pregleda kostiju krova i osnova lobanje, na istima nisu ustanovljeni svježi prelomi. Detaljno je ispreparisana koža, potkožno tkivo, veliki krvni sudovi i mišići vrata, te vratni dio kičmenog stuba i ustanovljeno je: okrznuće na prednjoj strani dušnika i nagnječenje prednjeg zida desne jogularne vene, na račvi (što je dio kanala rane opisane pod tačkom 3 Nalaza).</span>
</p>
<p class="p4">
<span>Nakon pregleda kostiju glave, vrata, trupa i udova ustanovljeno je: potpuni prelom u vidu smrskavanja u predjelu unutrašnje trećine lijeve ključnjače, potpuni prelom II rebra sa lijeve strane u srednjoj ključnjačinoj liniji (što je sve dio kanala rane opisane pod tačkom 3 Nalaza) i potpuni prelom IV rebra sa desne strane u dojkinoj liniji (što je dio kanala rane opisane pod tačkom 4 Nalaza).</span>
</p>
<p class="p4">
<span>Na desnoj nadlaktici deformisanog izgleda ustanovljen je potpun prekid mišića prednje unutrašnje grupe, sa jakom krvnom prožetošću (što je dio kanala rane opisane pod tačkom 6 Nalaza).</span>
</p>
<p class="p4">
<span>Iz zaključka proizilazi da je smrt nasilna i da je nastupila neposredno usled ugušenja zbog udisanja krvi, potpomognuta krvarenjem. Udahnuta krv potiče iz pluća i dušnika, a krvarenje iz organa i iz raskidanih krvnih sudova, a sve duž kanala strijelnih rana.</span>
</p>
<p class="p4">
<span>Rana na prednjoj strani lijeve nadlaktice (tačka 3 Nalaza) ulazna je rana prostreline nanesene projektilom ispaljenim iz ručnog, vatrenog oružja, iz relativne blizine, koja se kanalom rane nastavlja kroz meko tkivo lijevog ramena, lijeve pazušne jame, okrzavajući lijevu nadlakatnu arteriju, prelama lijevu ključnjaču i II rebro sa lijeve strane, nanos i blast povrede vrha lijevog plućnog krila, okrzava prednji zid dušnika i štitaste hrskavice i završava u desnom natključnjačinom predjelu, izlaznom ranom (opisanom pod tačkom 8 Nalaza). Smjer kanala rane je slijeva udesno, odozdo nagore.</span>
</p>
<p class="p4">
<span>Rana u desnom dojkinom predjelu (opisana pod tačkom 4 Nalaza) je rana prostreline, nanesene projektilom ispaljenim iz ručnog, vatrenog oružja, iz blizine, koja se kanalom nastavlja kroz meko tkivo, zalamajući II rebro sa desne strane, nanoseći blast povrede srednjeg režnja desnog plućnog krila i završava izlaznom ranom u desnom predjelu (opisanom pod tačkom 9 Nalaza). Rastojanje između ulazne i izlazne rane iznosi oko 15 cm, a smjer kanala je slijeva udesno, odozgo lako nadolje.</span>
</p>
<p class="p4">
<span>Rana u desnom nizdojkinom predjelu (opisana pod tačkom 5 Nalaza) je rana prostreline, nanesene projektilom ispaljenim iz ručnog vatrenog oružja, koja se kanalom nastavlja kroz meko tkivo desnog nizdojkinog predjela i završava izlaznom ranom u istom predjelu (opisanom pod tačkom 10 Nalaza). Rastojanje između spoljašnjeg kraja ulazne i unutrašnjeg krila izlazne rane iznosi 1 cm. Smjer kanala je slijeva udesno, odozgo nadolje.</span>
</p>
<p class="p4">
<span>Rana na prednje unutrašnjoj strani desne nadlaktice (opisana pod tačkom 6 Nalaza) ulazna je rana prostreline, nanesene projektilom ispaljenim iz ručnog vatrenog oružja, koja se kanalom nastavlja kroz meko tkivo nadlaktice, razarajući velike mišiće tog predjela i završava izlaznom ranom na prednje spoljašnjoj strani desne nadlaktice (opisanom pod tačkom 11 Nalaza). Smjer kanala je slijeva udesno, odozgo nadolje, u anatomskom položaju ruke.</span>
</p>
<p class="p4">
<span>Rana na unutrašnjoj strani desne nadlaktice (opisana pod tačkom 7 Nalaza) ulazna je rana prostreline nanesene projektilom ispaljenim iz ručnog vatrenog uružja, koja se kanalom nastavlja kroz meko tkivo unutrašnjeg dijela desne nadlaktice i završava izlaznom ranom na zadnje unutrašnjoj strani desne nadlaktice (opisanom pod tačkom 12 Nalaza). Rastojanje između ulazne i izlazne rane iznosi 2 cm, a smjer kanala rane je od naprijed unazad, u anatomskom položaju ruke. Strijelne rane su nastale djelovanjem najmanje tri a najviše pet prijektila, a prema rasporedu i izgledu strijelnih rana, vjerovatno su iste nastale djelovanjem tri projektila.</span>
</p>
<p class="p4"></p>
<p class="p4">
<span>Stalni sudski vještak medicinske struke dr Č.D. je na glavnom pretresu u svemu ostala kod navedenog pisano datog nalaza i zaključka u obdukcionom zapisniku S.br.185/10 od 19.11.2010. godine. Navela je da je kod K.M. prilikom obdukcije ustanovljeno 5 prostrelina koje su detaljno opisane u nalazu kao i u zaključku pod tačkama od 1 do 9 zaključka, kao i smjerovi kanala ovih rana, gdje se vidi da su sve nanesene sa lijeve bočne strane tijela pok. K.M., te da smjer kanala prve strijelne rane, odnosno rane koja je opisana pod tačkom 3 nalaza, je lako prema gore, dok su smjerovi ostalih strjelnih rana - lako prema dolje, što ukazuje da su sve strijelne rane nanesene vrlo brzo jedna za drugom, a da je tijelo pok. K.M. pritom neznatno mijenjalo položaj. Kao što je u zaključku navedeno, a s obzirom na smjer strijelnih kanala, navedene strijelne rane nastale su sa najmanje 3 sa najviše 5 projektila, a po mišljenju vještaka, radilo se o tri projektila s tim što su prostreline u predjelu prednje desne strane grudi, nastavile svoju putanju kroz desnu nadlakticu, a što se u cijelosti uklopilo prilikom obdukcije. Pod tačkom 25 obdukcionog nalaza navedeno je da je rađena proba na prisustvo nesagorelih barutnih čestica i ista je bila pozitivna, oko ulaznih rana opisanih pod 3 i 4 nalaza, a to su rane na prednjoj strani lijeve nadlaktice i gornja od dvije rane u predjelu desne dojke. Osim pozitivne probe u okolini rane opisane pod tačkom 3 nalaza ustanovljeno je i klasična "barutna tetovaža", što ukazuje da je ovaj projektil ispaljen iz tzv. relativne blizine, a to je rastojanje koje za oružja duge cijevi iznosi do 150 cm od kože. Negativan nalaz kod ostalih rana ne mora značiti da se radilo o daljini, a nalaz o tome može se naći iz vještačenja vještaka hemijske struke.</span>
</p>
<p class="p4">
<span>Osim opisanih strijelnih rana kod pok. K. ustanovljene su i oguljotine, i nagnječine i krvni podliv s tim što se oguljotine nalaze u predjelu lica sa desne strane, na lijevom koljenu i prednjoj strani lijeve podkoljenice, nagnječine na prednjoj lijevoj strani trbuha a krvni podliv na nadlanu lijeve šake.</span>
</p>
<p class="p4">
<span>Odgovarajući na postavljena pitanja, vještak je pojasnila da je prilikom zadobijanja strijelnih rana u predjelu desne strane grudi, koje su se svojim kanalima nastavile na desnu nadlakticu, desna ruka morala biti malo ispred grudnog koša, da bi kanal imao smjer koji je utvrđen, a nije potpuno priljubljena uz tijelo, pouzdano tvrdeći da desna ruka, odnosno nadlaktica, nije bila podignuta uvis.</span>
</p>
<p class="p4">
<span>Povrede su nastale brzo jedna za drugom, a na osnovu obdukcionog nalaza vještak se nije mogla pouzdano izjasniti o njihovom redosledu, ali s obzirom na visine ulaznih rana, te na smjer njihovog kanala, mišljenja je da je prva nastala ona koja ima ulaznu ranu na lijevoj nadlaktici, a druge dvije odmah posle nje. Sve navedene strijelne rane nastale su dok je K.M. bio u stojećem položaju, s tim što su druge dvije nastale kada je gornjim dijelom tijela bio lako savijen prema naprijed.</span>
</p>
<p class="p4">
<span>Pok. K.M., prilikom zadobijanja strijelnih rana, bio je okrenut ustima predmetnog vatrenog oružja svojom lijevom bočnom i lako prednjom stranom tijela.</span>
</p>
<p class="p4">
<span>S obzirom na brzinu zadobijanja strijelnih rana, te na položaj pok. K.M. u odnosu na usta vatrenog oružja, vještak je mišljenja da  prilikom zadobijanja prve rane njegova desna ruka nije bila podignuta.</span>
</p>
<p class="p4"></p>
<p class="p4">
<span>Iz toksikološkog nalaza, sačinjenog od strane JZU Centra za toksikološka ispitivanja Crne Gore, dostavljenom od strane prof dr sc med D.Č., dana 29.12.2919. godine</span><span class="s1">, </span><span>proizilazi da je rađena analiza uzoraka krvi, urina i želudačnog sadržaja na moguće prisustvo narkotika i sedativa, a koji uzorci su ispitani u skladu sa uobičajenom toksikološkom praksom, u obliku kiselo - neutralnog i baznog ekstrakta, korišćenjem kolona Esxtrelut NT na moguće prisustvo narkotika i sedativa, shodno zahtjevu. Navedeni uzorci su prvo analizirani u SCAN modu na gasnom hromatografu sa masenim detektorom radi moguće identifikacije organskih toksikanata, koji su stabilni na tački ključanja, a koje je moguće identifikovati na navedenim instrumentima. Ovom analizom utvrđeno je prisustvo coffein-a u krvi i nicotin-a, cotinin-a i coffein-a u urinu. Nakon toga, navedeni uzorci su analizirani u SIM modu na LCMC-u, odnosno tečnom hromatografu sa masenim detektorom na moguće prisustvo sledećih ljekova: propanolol, verapamil, promazin, karbamazepin, pirimidon, hlorpromazin, tiridazin, a koje nije utvrđeno ni u jednom od analiziranih uzoraka. Takođe, analizirani uzorci su analizirani na LCMSMS na prisustvo benzodiazepina, a koje nije utvrđeno, kao ni prisustvo benzoylecdonina (melabolita kokaina) analizom na tečnom hromatografu sa masenim detektorom.</span>
</p>
<p class="p4"></p>
<p class="p4">
<span>Iz izvještaja o balističkom vještačenju br. 4575/10, sačinjenom od strane sudskog vještaka M.M.</span><span class="s1"> </span><span>proizilazi da je PJ Bar na balističko vještačenje dostavila: automatsku pušku ''M70AB2'', kal. 7,62 x 39, fab.br.... u čijem okviru se nalazilo 19 metaka, kao i jedan metak u cijevi; lovački karabin marke ''B.B.'', kal.300 WIN.MAG., fab.br. ... u čijoj cijevi se nalazio metak; lovačku pušku, hamerles, marke ''B.'', kal.12, fab.br. ....; malokalibarsku pušku marke ''Z.B.'', kal.22 LR, fab.br. ... u čijoj cijevi se nalazio metak, kao i jedan metak u okviru; čaure (8 komada) od kojih je na sedam čaura utisnuta oznaka ''ИК 1979'', dok je na jednoj utisnuta oznaka ''S&amp;B 300 WIN.MAG.'' i municiju - 53 komada metaka, kal. 300 WIN.MAG. i to u tri originalna pakovanja (20+20+13), proizvođača ''S&amp;B'', 74 komada metaka kal. 22LR i to u dva originalna pakovanja (50+24) proizvođača ''S&amp;B''.</span>
</p>
<p class="p4">
<span>Ispitivanje cijevi dostavljenog vatrenog oružja izvršeno je uzimanjem brisa tamponima vate. Bris iz cijevi AP je pokazao naslage tamno braon boje, bris iz lovačkog karabina naslage tamno sive boje u ustima cijevi, dok tih naslaga nije bilo kroz cijev. Bris iz cijevi MK puške je pokazao naslage tamno sive boje. Hemijskom analizom, difenilaminskim testom briseva na kojima su uočljive naslage, utvrđeno je postojanje nitrata, što znači da je iz dostavljenog oružja pucano, i da nakon toga usta cijevi ili kompletne cijevi nisu čišćene.</span>
</p>
<p class="p4">
<span>Probno pucanje iz dostavljenog oružja je izvedeno ispaljenjem određene količine odgovarajuće municije, pri čemu nije došlo do zastoja, tako da je svako od dostavljenog oružja funkcionalno u skladu sa tehničkim karakteristikama predviđenim za tu vrstu oružja. </span>
</p>
<p class="p4">
<span>Vizuelnim pregledom, kao i na osnovu geometrijskih karakteristika, utvrđeno je da sedam spornih čaura pripada puščanoj municiji kalibra 7,62 x 39 mm, a jedna pripada puščanoj municiji kalibra 300 WIN.MAG.</span>
</p>
<p class="p4"></p>
<p class="p4">
<span>Na komparativnom mikroskopu su upoređene nesporne čaure (N) ispaljene iz dostavljene AP sa sedam spornih čaura (S), kal. 7,63 X 39. Reproduktivne individualne karakteristike koje imaju identifikacioni karakter, a koje su nastale dejstvojm izbacivača, uočene su i na spornoj čauri i na nespornim čaurama.</span>
</p>
<p class="p4">
<span>Preklopljene su uočene individualne karakteristike koje imaju identifikacioni karakter, što znači da su sporne čaure kal. 7,62 x 39 ispaljene iz dostavljene AP.</span>
</p>
<p class="p4">
<span>Na komparativnom mikroskopu su upoređene nesporne čaure (N) ispaljene iz dostavljenog lov.karabina sa spornom čaurom (S), kal. 300 WIN.MAG. Na spornoj čauri, kao i na nespornim čaurama, uočene su individualne karakteristike koje imaju identifikacioni karakter, a koje su nastale dejstvom čela zatvarača.</span>
</p>
<p class="p4">
<span>Preklopljene su uočene karakteristike koje imaju identifikacioni karakter, što znači da je sporna čaura kal. 300 WIN.MAG. ispaljena iz dostavljenog lovačkog karabina.</span>
</p>
<p class="p4">
<span>Ovaj vještak</span><span class="s1"> </span><span>je na glavnom pretresu ostao pri svom pisanom nalazu i mišljenju navedenom u izvještaju o balističkom vještačenju br. 4575/10, te je posjanio da  ukoliko je upotreba vatrenog oružja počela u stanju gdje je pok. M. u odnosu na Ž. bio u stojećem položaju, tj. da su obojica bili u stojećem položaju, moguće i iz relativne blizine ispaliti prvi metak koji bi imao strijelni kanal koji je naveden kroz tijelo od lijeve ruke prema desnoj strani grudnog koša kao prvi metak. Ukoliko je Ž. i dalje stajao prilikom pucanja, moguće je da je pok. M. u tom momentu napravio pokret saginjanja i zaokretanja u lijevu stranu. U tom položaju je moguće zadobiti navedne prostrelne rane kroz tijelo u predjelu grudnog koša. Projektili koji su napravili ove dvije strijelne rane moguće je da, na svojim putanjama prilikom izlaska iz tijela, naprave i strijelne rane u desnoj nadlaktici i tada bi ta desna nadlaktica bila u opuštenom položaju, blago ispred grudnog koša. Moguće je da su sva oštećenja tj. sve strijelne rane nastale od tri projektila.</span>
</p>
<p class="p4">
<span>Na osnovu navedenih podataka vještak nije mogao da zaključi da li se radi o rafalnoj paljbi prilikom upotrebe automatske puške ili o pojedinačnoj paljbi. U svakom slučaju trebalo bi da su svi meci ispaljeni u kratkom vremenskom intervalu. Cijev automatske puške je prilikom početka pucanja morala biti usmjerena naviše da bi zatim zauzela položaj približno horizontali.</span>
</p>
<p class="p4">
<span>Automtska puška pri ispaljenju metaka izbaca čaure u desnu stranu pod uglom od oko 45 stepeni od pravca u kojem se puca i to na rastojanje od oko 7 m. Dijapazon razdaljine na koju se izbacuju čaure, a za koje važi da je to rastojanje na 7 m je od 5, pa čak i do 10 m, zavisno od vrste podloga na koju padaju.</span>
</p>
<p class="p4">
<span>U konkretnom slučaju, rastojanje čaura od mjesta na kome se desio sporni događaj je mnogo kraće, tj. dio čaura se nalazi na samom mjestu na kojem se desio sporni događaj, dok se drugi dio čaura nalazi u samom dvorištu, a što znači da je cijev oružja morala biti u pravcu uglavnom na ulazna vrata ili usmjerena u lijevu stranu, gledano prema spolja. Takođe je puška morala biti zaokrenuta u odnosu na vertikalnu ravan između 10 i 20 stepeni da bi se na taj način obezbjedila putanja čaura dovoljno niska da čaure mogu udarati u betonsku ogradu, koja se nalazi na rastojanju od oko 1 do 1,5 m, i na  taj način, odbijajući se od ograde čaure, zauzimale pozicije koje su fiksirane. U tom momentu, koristeći podatak daljine pucanja, tijelo pokojnog K. se moglo nalaziti na rastojanju od oko 1 m od vrha cijevi puške i to u lijevu stranu, gledano na sama ulazna vrata, zakrenut lijevom bočnom stranom prema vratima. Analizom navedenih oštećenja u trasološkom vještačenju garderobe može se utvrditi da su samu garderobu pored tijela pogodila još najmanje dva metka.</span>
</p>
<p class="p4">
<span>Prilikom vještačenja spornih čaura vještak nije uočio nikakvu razliku između njih koje bi ukazivale da je dio ispaljenih čaura ispaljen ranije u odnosu na drugi dio čaura. Dakle, nijesu postojali nikakvi optički pokazatelji koji bi ukazivali na podatak da čaure nijesu ispaljene istom prilikom. Na kraju, vještak je napomenuo da kod čaura koje su od mesinga atmosferske prilike ostavljaju promjene usled izuzetno dugog vremenskog intervala.</span>
</p>
<p class="p4"></p>
<p class="p4">
<span>Iz izvještaja o analizi ''parafinskih rukavica'' br. 4577/10, sačinjenom od strane sudskog vještaka, dipl ing I.Lj.</span><span class="s1">, </span><span>proizilazi da su ''parafinske rukavice'' sa šaka K.Ž., K.S., K. M. i K.I. od strane PJ Bar dostavljene Forenzičkom centru UPCG, radi utvrđivanja postojanja, odnosno nepostojanja barutnih čestica na njima. Tražena ispitivanja su vršena difenilaminskim testom na okolnosti utvrđivanja prisustva nitrata, a koji nastaju sagorijevanjem baruta kod opaljenja metka iz vatrenog oružja i ovim se testom barut posredno dokazuje. Karakteristične kolorne reakcije posmatrane su pomoću stereomikroskopa marke ''Leica S6D'', pod različitim uvećanjima (10-40X). Nakon izvršenih traženih ispitivanja, na samoljepljivim folijama skinutim sa šaka K.Ž. dokazano je prisustvo barutnih čestica, dok na samoljepljivim folijama skinutim sa šaka K.S., I. i pok. M. nije dokazano prisustvo barutnih čestica. Prisustvo barutnih čestica na šakama K.Ž. ukazuje da se ne može isključiti mogućnost da je isti bio povezan sa procesom opaljenja metka iz vatrenog oružja prije skidanja ''parafinskih rukavica'', dok se zbog neprisustva barutnih čestica na šakama K.S., I. i pok. M., ne može pretpostaviti mogućnost da su isti bili povezani sa procesom opaljenja metka iz vatrenog oružja prije skidanja ''parafinskih rukavica''.</span>
</p>
<p class="p4"></p>
<p class="p4">
<span>Iz izvještaja o vještačenju ''daljine pucanja'' broj 4574(1)/10, sačinjenom od strane sudskog vještaka I.Lj.</span><span class="s1">, </span><span>proizilazi da su na vještačenje dostavljeni: jakna, majica kratkih rukava, farmerice, donji dio trenerke, patike, čarape i gaćice vl. K.M., na okolnosti daljine pucanja, tj. rastojanja usta cijevi vatrenog oružja do oštećenja na istim. Okoline oštećenja na navedenim odijevnim predmetima, koja su detaljno opisana u izvještaju  o trasološkom vještačenju, tretirane su samoljepljivim folijama na način što su iste čvrsto fiksirane u okolini oštećenja. Nakon izvršenih ispitivanja, u okolini oštećenja sa prednje strane jakne (obilježena brojevima 5,6,7,8,9) dokazano je prisustvo barutnih čestica, kao i u okolini oštećenja sa prednje strane majice (označena brojevima 7,10,11,12), dok u okolini svih ostalih oštećenja nije dokazano prisustvo barutnih čestica.</span>
</p>
<p class="p4">
<span>Naime, oštećenja označena brojevima 6, 7, 8 i 9, na prednjoj strani jakne, su nastala od projektila iz vatrenog oružja sa rastojanja usta cijevi od oko 120 cm do istih. Kako je rasipanje barutnih čestica sa ovog rastojanja veće od međusobnog rastojanja oštećenja (6, 7, 8 i 9), na prednjoj strani jakne se ne može precizno utvrditi koja su od ova četiri oštećenja nastala prva od udara projektila sa ovog rastojanja. Oštećenje označeno brojem 5, na prednjoj strani jakne, nastalo je od projektila iz vatrenog oružja sa rastojanja usta cijevi od oko 12 cm do istog. Oštećenja označena brojevima 10, 11 i 12, na prednjoj strani majice, nastala su od projektila iz vatrenog oružja sa rastojanja usta cijevi od oko 120 cm do istih, a nije bilo moguće precizno utvrditi koja su od ova tri oštećenja nastala prva od udara projektila sa ovog rastojanja. Oštećenje označeno brojem 7, na prednjoj strani majice, nastalo je od projektila iz vatrenog oružja sa rastojenja usta cijevi od oko 120 cm do istog.</span>
</p>
<p class="p4">
<span>Ostala oštećenja na jakni, majici i farmericama, ukoliko su nastala od projektila iz vatrenog oružja, tada su usta cijevi bila na rastojanju većem od 120 cm do istih.</span>
</p>
<p class="p4"></p>
<p class="p4">
<span>Iz izvještaja o vještačenju ''prisustva barutnih čestica'' broj 4574(2)/10, sačinjenom od strane sudskog vještaka I.Lj.</span><span class="s1">, </span><span>proizilazi da je Područna jedinica Bar Forenzičkom centru UP CG dostavila radi vještačenja prisustva, odnosno neprisustva barutnih čestica: gornji dio trenerke, duksericu i patike, vl. K.Ž., kao i vojni maskirni prsluk, farmerice i duksericu vl. K.S.. Površine na navedenim odijevnim predmetima su oblijepljene samoljepljivim folijama koje se, inače, koriste za uzorkovanje barutnih čestica sa šaka lica koje je pucalo iz vatrenog oružja, tzv. ''parafinske rukavice''. Navedene folije posjeduju jake adhezione sile koje na svojoj ljepljivoj površini pokupe sve eventualne barutne čestice, a koje se vizueliziraju pomoću difenilaminskog reagensa. Difenilaminskim testom se utvrđuje prisustvo nitrata, a koji nastaju sagorijevanjem brauta kod opaljenja metka iz vatrenog oružja. Karakteristične kolorne reakcije posmatrane su pomoću stereomikroskopa marke ''Leica S6D'', pod različitim uvećanjima (10-40X). Nakon izvršenih ispitivanja, na dostavljenom gornjem dijelu trenerke vl. K.Ž. i na vojničkom prsluku vl. K.S. dokazano je prisustvo barutnih čestica u rasporedu i koncentraciji prikazanoj na priloženim fotografijama.</span>
</p>
<p class="p4"></p>
<p class="p4">
<span>Stalni sudski vještak hemijske struke I.Lj.</span><span class="s1"> </span><span>je u svom iskazu na glavnom pretresu ostala pri svojim izvještajima o vještačenju br. 4574 (1/10), 4574 (2/10) i izvješaja o analizi parafinskih rukavica br. 4577/10, s tim što je pojasnila da na skici prikazan nalaz barutnih čestica parafinskih rukavica izuzetih sa šaka K.Ž. ukazuje, po rasporedu tih čestica koji je vidljiv na nadlaktici desne šake da je on bio u primarno direktnom kontaktu sa vatrenim oružjem.</span>
</p>
<p class="p4">
<span>Odgovarajući na pitanja, vještak je pojasnila da nije realno pretpostaviti da je oštećeni sa okrivljenim bio u bliskom kontaktu odnosno da je mogao dodirivati cijev vatrenog oružja u tom trenutku.</span>
</p>
<p class="p4">
<span>Optuženi K.Ž. je prigovorio u dijelu nalaza i mišljenja ovog vještaka u kojem je isključena mogućnost dodira cijevi vatrenog oružja od strane pok. K.M., nakon što je ispalio jedan projektil u vazduh, kako je to ranije u svojoj odbrani tvrdio, pojašnjavajući da on ne tvrdi da je pok. M. dodirivao cijev, ali vjerovatno jeste neko od njih dvojice.</span>
</p>
<p class="p4"></p>
<p class="p4">
<span>Iz izvještaja o trasološkom vještačenju garderobe br. 4573/10 sačinjenom od strane vještaka M.J.</span><span class="s1">, </span><span>pri kojem je osta na glavnom pretresu,</span><span class="s1"> </span><span>proizilazi da je na vještačenje dostavljena garderoba izuzeta od pok. K.M., kao i učesnika u predmetnom događaju – K.Ž. i K. S..</span>
</p>
<p class="p4">
<span>Na prednjoj strani jakne crne boje, marke ''M. J.'', veličine ''L'', izuzeta od pok. K.M., na rastojanju od 31cm do 53cm od donje ivice jakne, uočeno je deset mehaničkih oštećenja, relativne veličine: 0,7cm, 1,3cm, 1,7cm, 2,5cm (sva na desnom rukavu), 3,5cm, 2cm, 1,6cm, 2,7cm i 6cm (sva na desnoj strani jakne) i 2cm (na lijevom rukavu). Na zadnjoj strani jakne uočeno je jedno mehaničko oštećenje, na spoju desnog šava prednje i zadnje pole i unutrašnjeg ramenog šava desnog rukava, tipa pocijepanosti, najvjerovatnije nastalo dejstvom sile. Relativna veličina ovog oštećenja je 6,5 cm. Od istog je izuzeta i majica kratkih rukava, crne boje, sa žutom aplikacijom sa prednje strane ''S.NK'', veličine ''XL'', na čijoj prednjoj strani je uočeno 12 mehaničkih oštećenja, na rastojanju od 34 cm do 59 cm od donje ivice majice, relativnih veličina (gledano odozdo): 1,7cm, 3,5cm, 1,2cm, 1,2cm, 2,5cm, 3,5cm, 0,7cm, 2,4cm, 2cm, 1cm, 2cm i 1,5cm. Na prednjoj strani izuzetih farmerica plave boje, marke ''A.J.'', veličine ''34'', sa crnim kajišem, uočeno je jedno mehaničko oštećenje na desnoj nogavici, na 37cm od donje ivice farmerica i 2cm od spoljnjeg desnog šava nogavica, relativne veličine 3,5cm. Na prednjoj strani donjeg dijela trenerke teget boje, nepoznate marke i veličine, sa aplikacijom ''S.'' na lijevoj nogavici, uočeno je jedno mehaničko oštećenje tipa rašivenosti na unutrašnjem šavu, koji razdvaja dvije nogavice, relativne veličine 22cm. Na izuzetim patikama, čarapama i donjem vešu pok. K.M. nisu uočena mehanička oštećenja.</span>
</p>
<p class="p4">
<span>Od prvooptuženog K.Ž. izuzet je donji dio trenerke crne boje, marke ''U.'' i veličine ''XL'', na čijoj prednjoj strani, na lijevoj nogavici, uočeno je jedno oštećenje tipa izgorelosti, na 52,5 cm od gornje ivice trenerke i 27 cm od unutrašnjeg šava lijeve nogavice, relativne veličine 1,5 cm. Na gornjem dijelu trenerke, dukserice i patikama nisu uočena mehanička oštećenja.</span>
</p>
<p class="p4">
<span>Od drugooptuženog K.S. je izuzet vojni maskirni prsluk, somotske farmerice i dukserica, a na kojima nisu uočena mehanička oštećenja.</span>
</p>
<p class="p4">
<span>Ovaj nalaz je zaključen konstatacijom vještaka da su mehanička oštećenja na jakni i majici izuzetoj od pok. K.M. karakteristična za oštećenja nastala dejstvom projektila ispaljenog iz vatrenog oružja.</span>
</p>
<p class="p4"></p>
<p class="p4">
<span>Iz Izvještaja o DNK vještačenju, br. 4576/10, od 07.11.2011. godine dr sc S.K.</span><span class="s1"> </span><span>proizilazi da su povodom kritičnog događaja, radi utvrđivanja DNK profila, na vještačenje dostavljeni tragovi izuzeti iz lokve, najvjerovatnije, krvi na terasi ispred kućnog praga, nož i nesporni uzorci K.S., K.Ž. i K.M. Na osnovu izvršenih seroloških i DNK analiza, podudaranja DNK profila i biostatističkog proračuna, moguće je zaključiti da se na brisevima izuzetim ''iz lokve najvjerovatnije krvi na terasi ispred kućnog praga, trag 1'' nalazi krv porijeklom od K.M., da se na sječivu noža nalaze tragovi krvi porijeklom od K.M. i da se na dršci noža nalazi biološki materijal porijeklom od K.M., za koje se ne može isključiti da predstavlja krv.</span>
</p>
<p class="p4"></p>
<p class="p4">
<span>Sudski vještak forenzičke genetike dr S.K.je na glavnom pretresu ostala pri svom nalazu i mišljenju u pisanom izvještaju br. 4576/10 od 07.11.2011. godine. </span>
</p>
<p class="p4">
<span>Na konstataciju suda da iz spisa predmeta i jednog dijela odbrane  K.Ž. proizilazi da je on bio poslednji u kontaktu sa drškom noža, jer ga je bacio sa terase iz lokve krvi, te pitanje kako je moguće da se na njemu ne nađu kontaktni tragovi pomenutog lica vještak je odgovorila da kada su u pitanju kontaktni tragovi potrebno je ukazati na specifičnost deponovanog materijala koji su posledica koje lice ostavlja u kontaktu sa predmetom. Deponovanje ovakvog biološkog materijala putem kontakta je prije svega indivdualna karakteristika svakog lica odnosno ne ostavlja svaka osoba jednaku količinu biološkog materijala u kotanktu sa predmetom. To zavisi i od drugih okolnosti, kao što je naprimjer vremenski razmak od kad je osoba oprala ruke i dr. Takođe je vrlo bitno naglasiti da bi osoba ostavila kontakt biološkog materijala na predmetu, u najvećem broju slučajeva, potreban je duži i jači kontakt, kao i da sam predmet ima hrapave površine na kojima bi se biološki materijal mogao zadržati. U konkretnom slučaju, moguće je, da je lice K.Ž. bio kratko u kontaktu sa predmetnim nožem i da pri tom nije deponovao dovoljnu količinu biološkog materijala. Neminovno je, da manjak količine materijala može i da spadne sa predmeta, što opet zavisi od karakteristika tog predmeta, zato što u tom kontaktu epitelne ćelije nijesu uslovno rečeno ljepljive, kao što je to slučaj sa tjeslesnim tečnostima, pa tokom transporta može se desiti vrlo mali gubitak materijala. To ne mora biti posledica bilo čijeg nestručnog rada u čitavom lancu dostave već posledica prirode predmeta i količina deponovanog materijala. Vještak je na kraju naglasila da uopšte nije detektovano prisustvo materijala bilo koje druge osobe. </span>
</p>
<p class="p4"></p>
<p class="p4">
<span>Iz sudsko psihijatrijskog nalaza i mišljenja za optuženog K.Ž.</span><span class="s1"> </span><span>proizilazi da je tim vještaka, prilikom procjene duševnog stanja prvooptuženog, analizirao njegovu ličnost, životni put, kao dobijene podatke koji se odnose na psihičko stanje optuženog, prije i u vrijeme izvršenja krivičnog djela, kao i forenzičko psihijatrijski odnos prema krivičnom djelu koje mu je stavljeno na teret. Neposrednim psihijatrijskim pregledima zaključeno je da optuženi nije pokazivao simptome duševne bolesti, a model ponašanja u toku života nije imao karakteristike agresivne ličnosti. Živio je u skladnim porodičnim odnosima, prihvatajući realno očevu bolest, a otac nije imao bilo kakvih ispada ili neadekvatnog vladanja u odnosu na njega.</span>
</p>
<p class="p4">
<span>Psihološko testiranje je pokazalo  da je optuženi osoba očuvanih intelektualnih potencijala, koji se procjenjuju u okviru visokog prosjeka, a nivo njegove informisanosti i priroda interesovanja su u skladu sa obrazovanjem. Na testu ličnosti je ispoljio ekstrovertiranost, sugestibilnost, a bazično nema sklonost ka impulsivnom, nekontrolisanom i agresivnom ponašanju. Kod ispitanika su ustanovljeni anksiozno depresivni simptomi kao preovlađujući. Rezultati testova su pokazali da se radi o prilagođenoj i socijabilnoj ličnosti, a da su potiskivanje i negacija kao osnovni mehanizmi odbrane.</span>
</p>
<p class="p4"></p>
<p class="p4">
<span>Vještaci su u konkretnom slučaju misljenja da je optuženi duševno zdrava osoba i da je u okolnostima kako je on dogadjaj opisao, provokativno ponašanje oštećenog na verbalnom planu i prijetnje nožem  doživljena kao subjektivno stanje životne ugroženosti, kao što bi to doživjela i svaka druga duševno zdrava osoba. Ovo provokativno ponašanje oštećenog generisalo je kod optuženog stanje afekta straha, bijesa, razdraženosti jakog intenziteta u vrijeme izvršenja krivičnog djela. Psihogena amnezija (nesjećanje) u kratkom periodu izvršenja krivičnog djela može se objasniti stanjem kvalitativnih poremećaja svijesti na nivou pomućenja svijesti, uzrokovanim afektom jakog intenziteta. Ovaj kratak period amnezije se odnosi na okolnosti nakon uzimanja puške i prvog pucanja u vis. U stanju patološkog afekta ponašanje je impulsivno i polazi iz afektivno nagonske sfere, zaobilazi svjesni dio ličnosti, a sposobnost shvatanja značaja djela i upravljanja svojim postupcima su kod optuženog bili bitno smanjeni.</span>
</p>
<p class="p6">
<span>Dakle, krivično djelo optuženog je psihopatološki motivisano patološkim afektom jakog intenziteta. </span>
</p>
<p class="p6">
<span>Iz iskaza K.I., oca oštećenog, nedostaje provokativno ponašanje oštećenog, koje bi ga dovelo u stanje životne ugroženosti, pa se time ne može ocijeniti, da se okrivljeni u vrijeme izvršenja krivičnog djela nalazio u stanju patološkog afekta, odnosno afekta jakog intenziteta, nego je  afektivno stanje u ovim okolnostima dostiglo nivo srednjeg intenziteta.</span>
</p>
<p class="p6"></p>
<p class="p6">
<span>Na osnovu navedenog, vještaci su dali </span><span class="s1">mišljenje</span><span> iz kojeg proizilazi da je optuženi osoba visoko prosječnih intelektualnih sposobnosti, da ne pokazuje simptome trajnog duševnog oboljenja, niti težeg duševnog poremećaja, da se radi o duševno zdravoj osobi. Dalje su mišljenja, da se optuženi u vrijeme izvršenja krivičnog djela, pod okolnostima koje je on opisao, nalazio u stanju afekta straha, razdraženosti i bijesa jakog intenziteta koji odgovaraju stanju privremene duševne poremećenosti. Sposobnost shvatanja značaja djela, kao i mogućnost upravljanja svojim postupcima u vrijeme izvršenja krivičnog djela su kod optuženog bili bitno smanjeni.</span>
</p>
<p class="p6"></p>
<p class="p6">
<span>Iz sudsko psihijatrijskog nalaza i mišljenja za optuženog K.S.</span><span class="s1"> </span><span>proizilazi da su vještaci tokom neposrednih psihijatrijskih pregleda mogli da zaključe da optuženi ispoljava simptome trajnog duševnog oboljenja - shizoafektivne psihoze sa dominantnim simptomima sumnutih ideja prema okolini, precijenjenih ideja, kao i poremećaj afektiviteta sa epizodama promjene raspoloženja, od maničnog do depresivnog, na psihotičnom nivou. Optuženi je od svojih 27 godina duševni bolesnik i na stalnom je psihijatrijskom liječenju, a u više navrata je bio hospitalizovan. Njegove psihičke smetnje su bile u vidu nervoze, strahova, čuo je glasove i imao osjećaj da ga progone. Već dvadeset godina ima problem zbog posjedovanja oružja, zbog čega mu je 2009. godine izrečena mjera bezbjetnosti obaveznog psihijatrijskog liječenja ambulantnog tipa u Centru za mentalno zdravlje u B.</span>
</p>
<p class="p6">
<span>Na osnovu psihološkog testiranja, izvršenog testa inteligencije, utvrđeno je da se radi o osobi nisko prosječnih intelektualnih potencijala. Test ličnosti je pokazao da se radi o hipersenzitivnoj ličnosti sa čestim interpersonalnim problemima i sklonošću za odbacivanjem bliskih osoba. Radi se o senzibilno-depresivnoj strukturi ličnosti sa naglašenom latentnom agresivnošću, koja povremeno provaljuje i hendikepira ga u razvijanju socijalne komunikacije. Za takve osobe je karakteristično da su uvredljive i sklone paranoidnim interpretacijama, a da u stresnim situacijama reaguju depresivno. Česte su i psihosomatske reakcije.</span>
</p>
<p class="p6">
<span>U vezi krivičnog djela koje mu je stavljeno na teret, vještaci su naveli da nema uvida u svoje stanje, oslobođena je kritičnost prema sebi i okolini, a prisutna je opsesivnost posjedovanja oružja koja ima patološke dimenzije. </span>
</p>
<p class="p6">
<span>Na osnovu navedenog, tim vještaka je dao </span><span class="s1">mišljenje</span><span> kojim je K.S. označio osobom ispod prosječnih intelektualnih kapaciteta, koja boluje od trajnog duševnog oboljenja (shizoafektivna psihoza). Mišljenja su da su sposobnosti shvatanja značaja djela, kao i mogućnost upravljanja svojim postupcima u vrijeme izvršenja krivičnog djela kod drugooptuženog bile isključene.</span>
</p>
<p class="p6">
<span>Imajući u vidu da drugooptuženi ispoljava simptome trajnog duševnog oboljenja (shizoafektivna psihoza), postoji društvena opasnost od ponavljanja krivičnog djela, ukoliko se ne bi psihijatrijski liječio, pa su vještaci mišljenja da je u ovom slučaju  potrebno provesti mjeru bezbjednosti obaveznog psihijatrijskog liječenja ambulantnog tipa, kod nadležnog psihijatra u Centru za mentalno zdravlje u B.</span>
</p>
<p class="p6"></p>
<p class="p6">
<span>Na glavnom pretresu prof. dr neurospihijatar S.M., kao predstavnik tima vještaka, je izjavio, da ostaju pri datom pisanom nalazu i mišljenju, s tim što je dodao i objasnio, da su kod K.Ž. analizirali afektivno stanje u vrijeme izvršenja krivičnog djela i imali u vidu iskaze okrivljenog, oca okrivljenog i oca oštećenog. Kod prve varijante su naveli, da se u vrijeme izvršenja krivičnog djela K.Ž. nalazio u stanju afekta straha, razražljivosti i bijesa jakog inteziteta, a sposobnost shvatanja značaja svog djela kao i mogućnost upravljanja svojim postupcima u vrijeme izvršenja krivičnog djela su bile bitno smanjene. Medjutim imajući u vidu iskaz oca pokojnog u tom smislu je navedena i druga varijanta i u tom smislu ukoliko bi se utvrdilo da je ona tačna optuženi bi se nalazio u takvom stanju u kome bi njegova sposobnost shvatanja značaja svog djela i mogućnost upravljanja postupcima u vrijeme izvršenja krivičnog djela bila smanjena ali ne i bitno. Takodje, samo saznanje da je njegov otac napadnut, njega dovodi do stanja razdraženosti, ali se ne može govoriti o stanju razdraženosti jakog inteziteta, niti se može govoriti o stanju straha. Ali, ako bi se govorilo, kako to navodi okrivljeni u svom iskazu, o provokativnom ponašanju oštećenog koji sa nožem u rukama ponaša kao divlja zvijer, te mu se čini da je ogromnih razmjera, u tim stanjima se javlja strah jakog inteziteta.  Samo otvaranje vrata od strane okrivljenog, kada je i ugledao oštećenog sa nožem, okrivljenog dovodi u stanje afekta straha, prepasti, razdražljivosti jakog inteziteta, ali u konkretnom slučaju o tome se ne može govoriti dok se nalazio u kući, nego tek onda kada je otvorio vrata i bio suočen sa agresivnim ponašanjem oštećenog sa nožem. </span>
</p>
<p class="p6"></p>
<p class="p6">
<span>Kod vještačenja K.S., navedeno je da se radi o osobi koja boluje od trajnog duševnog oboljenja, šizoafektivne psihoze, koja je registrovana u preddeliktnom periodu u dužem intervalu, a isto tako od strane Osnovnog suda je već izricana mjera bezbjednosti obaveznog psihijatriskog liječenja na slobodi iz pomenutih razloga društvene opasnosti ukoliko se ne bi liječio. Kod datog mišljenja a odnosi se na izricanje mjera bezbjednosti, imali su u vidu upravo ove u dva navrata prethodno izricane mjere bezbjednosti. Pojasnio je da ponavljanje kirivčnog djela istog tipa koje je generisano njegovom sumanutom idejom odnosno posesivnošću za držanjem oružja, i dodatno da se radi o porodičnim konfliktima koji su i uzrokovali smrt sinovca, mišljenja su da se u ovim okolnostima može doći i do provokativnog ponašanja izmedju okrivljenog i oca oštećenog, te smatraju da je umjesno da se inicira mjera bezbjednosti obaveznog psihijatriskog liječenja u specijalnoj bolnici Dobrota Kotor- hospitalnog tipa.</span>
</p>
<p class="p6"></p>
<p class="p6">
<span>Dakle, ako se podsjetimo dijela odbrane K.Ž. u kome je opisao dolazak pokojnog K.M. i njegovog oca I. ispred ulaznih vrata porodične kuće njegovog oca S. u S. i sve ono što se nakon toga dešavalo, lako će se izvesti zaključak da su ti navodi u suprotnosti sa onim činjenicama koje su u tom pogledu istakli njegov otac optuženi K.S. i u svojstvu svjedoka njegov stric K.I.. Naime, optuženi K. Ž. je naveo da je sjedio sa ocem u kući, kada je primijetio da prema ulaznim vratima juri M. sa nožem  u ruci, dok se iza njega, na nekih 10-15 metara nalazio I., pa je odmah zaključao vrata, ispred kojih je  poslije pet minuta vidio M., kako nožem udara u ogradu od stepeništa, prijeti i uvredljivo poziva njegovog oca da izadje napolje ("striko, pičko jedna, izadji ispred kuće, ubiću te noćas, zaklaću te").</span>
</p>
<p class="p6"></p>
<p class="p6">
<span>Optuženi K.S. je u vezi tih okolnosti pred policijskim službenikom naveo, da se I. vratio od svoje kuće i rekao im da M. tamo nije pronašao, te da ide kod M. D. da ga potraži, pa je sa Ž. ulazio u kuću, kada su začuli galamu. Tada se okrenuo i vidio je M. sa nožem u ruci i njegovog oca I. koji ga sprečava da na njih nasrne. Optuženi je tvrdio da su oni pokušali da zatvore vrata, ali da Ž. u tome nije uspio, jer je M. uporno pokušavao da udje unutra, dok se on u hodniku nalazio iza ledja svog sina. U vezi istih okolnosti je pred istražnim sudijom rekao, da je M. uspio nogom da zaglavi vrata, kako ih Ž., koji je gurao sa unutrašnje strane, ne bi mogao zatvoriti, te da je potom I. povukao M., ali se on i nakon toga ponovo obrušio prema vratima koje je Ž. puštao i izmicao, dok je M. govorio da ne želi njega da udari, nego S.</span>
</p>
<p class="p6">
<span>U svojstvu svjedoka K.I. je u vezi tih okolnosti koje su se odnosile na dešavanja ispred kuće naveo, da je sa svojim pokojnim sinom M. išao ka S. kući, rame uz rame, i kada su došli ispred vrata nijesu uspjeli da ih otvore, jer su bila zaključana. Prije toga je izmedju njih došlo do guranja, jer je mislio da su vrata otvorena, pa je i zvao njegovog brata S. da ih ne otvara, plašeći se da bi nakon M. ulaska došlo do svadje i sukoba. U jednom trenutku je M. iz bijesa rekao "što ne izadješ sad pičko jedna", što je bio dodatni razlog da moli S. da ne otključava vrata, iako se u kući nije čuo nikakav razgovor, niti je bilo upaljeno svjetlo u dnevnom boravku. Takodje je u vezi te situacije u istrazi rekao, da se ne može sjetiti da li je M. tom prilikom u rukama imao nož, iako se po ocjeni suda radi o okolnosti koja bi mu morala ostati u sjećanju, dok je na glavnom pretresu naveo, da je nakon tog dogadjaja od nekog policijskog službenika saznao da je te večeri, prije ovog dogadjaja, dolazio sa nožem ispred kuće, slomio ga o ogradu i nakon toga negdje bacio. Nesumnjivo je utvrdjeno da je vrh noža, koji je prilikom uvidjaja pronadjen ispod terase, bio slomljen, i to nije konstatovano samo u zapisniku o uvidjaju, nego je i  vidljivo na fotografiji broj 26 fotoelaborata koji čini njegov sastavni dio, kao i da se  na njegovom sječivu nalazi krv za koju je DNK vještačenjem utvrdjeno da je porijeklom od K.M. Rekonstrukcijom je utvrdjeno da je taj nož mogao biti bačen sa terase od strane optuženog K.Ž. na način na koji je on to objasnio i na mjesto na kojem je pronadjen prilikom uvidjaja. To znači  da je vjerodostojna tvrdnja optuženih, da je oštećeni K.M. tom prilikom  imao nož u ruci koji je,  po ocjeni suda,  ispred zaključanih vrata korišćen isključivo kao sredstvo   za ugrožavanje sigurnosti. Razlog zbog kojeg je njegov otac I. izbjegao da otvoreno "prizna"  postojanje te činjenice, koja je u njegovom sjećanju morala ostati kao zapamćena, zato što se upravo zbog toga i rvao sa njim i molio S. da ne otvara vrata, treba tražiti u njegovom strahu da bi njenim nesumnjivim utvrdjenjem optuženi mogao izbjeći krivicu za izvršenje krivičnog djela koje je imalo za posledicu lišenje života njegovog sina M.</span>
</p>
<p class="p6"></p>
<p class="p6">
<span>Takodje, naprijed navedeni dijelovi odbrane optuženog K.Ž. i iskaza svjedoka K.I. ukazuju da su ulazna vrata porodične kuće K.S. bila zaključana, kada se ispred njih našao sa svojim pokojnim sinom M., te da su se u tom trenutku u hodniku nalazili optuženi K.Ž. i K.S. Zato je tvrdnja optuženog K.S., da njegov sin Ž. u toj situaciji nije uspio zatvoriti vrata, jer je pokojni M. "uporno pokušavao da udje unutra", neosnovana i izrečena u namjeri da se M. ponašanje, već u toj prilici predstavi kao ozbiljan napad koji je bio usmjeren protiv njihovog tjelesnog integriteta. Ž. mu je u konkretnoj situaciji, po navodima iz odbrane optuženog K.S., nekoliko puta rekao da baci nož, što on nije htio da uradi, nego je nastavio da se gura sa I. u pokušaju da nasrne na Ž. Nadalje je opisujući tu situaciju istakao da je u jednom momentu, dok je I. zadržavao M., njegov sin Ž. uzeo iz spavaće sobe pušku i u namjeri da ga zaplaši sa ulaznih vrata ispalio uvis metak ili dva. Kako su se u tom trenutku M. i I. nalazili u njegovoj blizini sa desne strane, M. je uhvatio pušku za cijev, došlo je do komešanja i tada su se po njegovim navodima čula 2-3 pucnja, koje je on opisao kao rafalnu paljbu. Poslije ispaljenih hitaca M. je pao na pod, a Ž. bacio pušku na krevet u spavaćoj sobi.</span>
</p>
<p class="p6">
<span>Dakle, i ovaj dio njegove odbrane, u kojem je opisao okolnosti pod kojima je njegov sin Ž. pucao u M., je u suprotnosti ne samo sa odbranom optuženog K. Ž., iskazom svjedoka K. I., nego i nalazom i mišljenjem vještaka hemijske struke, koji je isključio mogućnost direktnog kontakta i dodirivanja cijevi oružja od strane oštećenog u trenutku ispaljenja projektila. Tako iznijetom mišljenju prigovorio je optuženi K.Ž., naglasivši, da je u svojoj odbrani koju je iznio na glavnom pretresu istakao, kako je nakon ispaljenog projektila u vazduh neko od njih dvojice (M. ili I.) dodirivao cijev puške. Medjutim, optuženi je u pogledu te okolnosti pred istražnim sudijom naveo, da ne može da se izjasni, da li je tom prilikom M. hvatao cijev puške iz koje je pucao, jer u tom trenutku nije vladao sa sobom, dok pred ovlašćenim policijskim službenikom tu okolnost u svojoj odbrani uopšte nije ni pominjao. Uostalom, on je u vezi sopstvenog i ponašanja pokojnog M. K., nakon što je zaključao vrata, rekao pred policijskim službenikom, da ih je povremeno otvarao i gledao šta se dešava ispred vrata izmedju M. i njegovog oca I., govoreći M.da baci nož, pa kada mu je rekao da on neće ubiti svog brata Ž., ponovio mu je to još jedan put i potom širom otvorio vrata. Sud je već naglasio, da je ovaj dio opisa onoga što se dešavalo ispred vrata u suprotnosti sa dijelom odbrane optuženog K.S. i svjedoka K.I., koji je  rekao da je u jednom trenutku, dok je on sprečavao svog sina da se približi vratima, nakon što ih je neko otključao, vidio S. i Ž. koji je u rukama držao automatsku pušku i bez ijedne izgovorene riječi pucao u M. Nije mogao da se izjasni da li se radilo o pojedinačnoj ili rafalnoj paljbi, ali su po njegovom sjećanju "svi meci ispaljeni brzo".</span>
</p>
<p class="p6"></p>
<p class="p6">
<span>Optuženi K. Ž. i S. su različito opisali situaciju oko toga, što se dešavalo ispred ulaznih vrata, ali su gotovo, istovjetno potvrdili da je Ž. najprije ispalio jedan metak uvis, očekujući da se M. uplaši i pobjegne, te  da je on nakon toga i dalje ostao na terasi i po riječima K. Ž., istrgnuo se iz ruku I. i krenuo prema njemu, zbog čega je bio prinudjen da u njega ispali nekoliko hitaca.</span>
</p>
<p class="p6"></p>
<p class="p6">
<span>Ako se nadalje podsjetimo njegove odbrane,  on je na glavnom pretresu rekao da je prije toga neko od njih dvojice (I. ili M.) uspio da uhvati cijev puške, pa je potpuno nejasno kako bi se u jednoj tako nastaloj situaciji, ovaj dogadjaj mogao na tako protivurječan način razvijati, jer ako je on jurnuo nožem ka njemu sa tako malog rastojanja i uhvatio za cijev puške, te tvrdnje su ostale nedokazane i nepotkrijepljene rezultatima ostalih izvedenih dokaza o čemu će biti više riječi u daljem toku obrazloženja ove presude. S druge strane, tvrdnja da je cijev puške mogao uhvatiti i njegov stric I. je u nesaglasnosti sa onim što je on govorio u svom iskazu i u protivurječnosti sa onim što je naglasio optuženi K.S. Takodje, u vezi činjenica koje se tiču načina izvršenja ovog krivičnog djela i sredstva kojim je lišen života K.M., izjašnjavali su se  vještaci balističke i sudsko medicinske struke M.M. i prof. dr D.Č. Naime, vještaku balističke struke, sa lica mjesta bliže opisanog u zapisniku o uvidjaju je radi vještačenja dostavljeno sedam čaura koje pripadaju pištoljskoj municiji kalibra 7,62 x 39 mm, jedna čaura kalibra 300WVIN.MAG, te automatska puška ''M70AB2'', kal. 7,62 x 39, fab.br. .... u čijem okviru se nalazilo 19 metaka, kao i jedan metak u cijevi; lovački karabin marke ''BB'', kal.300 WIN.MAG., fab.br.... NM 11521 u čijoj cijevi se nalazio metak; lovačka puška, hamerles, marke ''B'', kal.12, fab.br. ....; malokalibarska puška marke ''ZB'', kal.22 LR, fab.br..... u čijoj cijevi se nalazio metak, kao i jedan metak u okviru. Nesumnjivo je utvrdjeno, na osnovu stanja brisa cijevi AP i MK puške da je iz njih pucano i da nakon toga usta cijevi nijesu čišćene, kao i da su 7 čaura pomenutog kalibra ispaljene iz dostavljene automatske puške, te jedna čaura kalibra 300WIN.MAG je ispaljena iz lovačkog karabina. Te činjenice nijesu uopšte ni osporavane od strane optuženih K.Ž. i K.S.</span>
</p>
<p class="p6">
<span>Vještaci balističke i sudsko medicinske struke se nijesu mogli precizno izjasniti o redosledu i broju ispaljenih projektila koji su pogodili tijelo K.M., ali je prof. dr D.Č. na glavnom pretresu pojasnila, da je obdukciojom ustanovljeno 5 prostrelina, sa smjerovima kanala opisanim u obdukcionom zapisniku, te naglasila da su te rane nanesene sa lijeve bočne strane tijela pokojnog K.M., odnosno kada je ustima cijevi predmetnog oružja bio okrenut svojom lijevom bočnom i lako prednjom stranom tijela. Imajući u vidu smjerove kanala, od kojih je opisan pod tačkom 3. lako prema gore, a ostali lako prema dole, ona je mišljenja da su sve povrede nanesene vrlo brzo, jedna za drugom i da su nanijete sa najviše pet projektila iako lično misli da se radilo o tri projektila, s tim što su prostreline u predjelu desne strane grudi nastavile svoju  putanju kroz desnu nadlakticu. Nadalje je pojasnila, da je u vezi ulaznih rana opisanih pod tačkom 3 i 4 radjena proba na prisustvo nesagorjelih barutnih čestica (rana na prednjoj strani lijeve nadlaktice i gornja, od dvije, rana u predjelu desne dojke) koja je dala pozitivan rezultat, dok  je u okolini rane pod tačkom 3 ustanovljena i klasična "barutna tetovaža", što navodi na zaključak da je  nastala od projektila ispaljenog iz takozvane relativne blizine, pod kojom se za oružja duge cijevi podrazumijeva udaljenost do 150 cm od kože. Sve strijelne rane nastale su dok je M. bio u stojećem položaju.</span>
</p>
<p class="p6"></p>
<p class="p6">
<span>Vještak balističke struke je takodje dozvolio mogućnost da su sve strijelne rane nastale od tri projektila, s tim što je u vezi rasporeda i rastojanja čaura na licu mjesta, od kojih su neke pronadjene u dvorištu, pojasnio da je cijev oružja morala biti usmjerena u lijevu stranu, gledano spolja, zaokrenuta u odnosu na vertikalnu ravan izmedju 10 i 20 stepeni, kako bi se na taj način obezbijedila putanja čaura dovoljno niska da mogu udarati u betonsku ogradu udaljenu od vrata 1 - 1,5m. Nadalje je mišljenja, koje je u skladu sa sudsko medicinskim vještačenjem, da se tijelo pokojnog K. moglo nalaziti na rastojanju oko 1 metar od vrha cijevi puške i to zaokrenuto lijevom bočnom stranom prema vratima, te da rezultati trasološkog vještačenja ukazuju da su samu gardarobu, pored tijela, pogodila još najmanje dva metka. Nije se mogao pouzdano izjasniti da li se radilo o rafalnoj ili pojedinačnoj paljbi, ali je i on istakao da su svi meci ispaljeni u kratkom vremenskom intervalu.</span>
</p>
<p class="p6"></p>
<p class="p6">
<span>Zbog navedenih rezultata dokaznog postupka  sud ne vjeruje optuženom K. Ž. da se pokojni M. rvao sa svojim ocem ispred ulaznih vrata, kada je ispalio uvis jedan metak upozorenja, odnosno da je po navodima iz odbrane optuženog K.S. iskoristio situaciju, dok je I. zadržavao M. i  iz spavaće sobe uzeo pušku, te sa vrata ispalio metak ili dva uvis, jer je tako iznijeta dinamika dogadjaja  u suprotnosti sa nalazima i mišljenjima vještaka sudsko medicinske i balističke struke, te pozicijama koje je na rekonstrukciji sam pokazao K.Ž., kao i oštećeni K.I. Naime, ako se u tom trenutku pokojni K. M. nalazio na mjestu koje je pokazao optuženi K.Ž. prilikom djelimične rekonstrukcije (fotografija 4 na strani 2 fotoelaborata 771/12 od 08.11.2012. godine), onda bi to bilo u protivurječnosti sa opisom te situacije koju je iznio pred ovlašćenim policijskim službenikom, u onom dijelu u kome je naveo, da je M. na njega krenuo sa udaljenosti od 2 - 3 metra i podignutom lijevom rukom u kojoj se nalazio nož. Potpuno je jasno, da bi u jednoj takvoj situaciji koja je prikazana na fotografiji broj 4, optuženi morao pucati iz hodnika kuće, pa se čaure tako ispaljenih projektila nikako ne bi mogle pronaći na mjestima koja su označena u skici i vidljiva u fotoelaboratu broj 463/10 od 09.11.2010. godine, jer je vještak balističke struke naveo da automatska puška pri ispaljenju metka izbacuje čaure u desnu stranu pod uglom od oko 45 stepeni od pravca u kojem se puca i to na rastojanje od oko 7 metara. Taj zaključak se odnosi i na ispaljenu čauru tzv. prvog metka upozorenja, sa pozicije koja je vidljiva na fotografiji broj 5, na trećoj strani fotoelaborata sačinjenog prilikom rekonstrukcije, jer je očigledno da bi  izbačena čaura pod uglom koji je naveo vještak i u desnu stranu morala završiti negdje u dubini hodnika. Tvrdnja o tom prvom metku upozorenja je izmišljena i trebala je da posluži istoj onoj konstrukciji, koju je u vidu priznanja, naveo u svojoj odbrani optuženi K.S., koji je nakon tog dogadjaja ispalio jedan hitac sa terase iz  lovačkog karabina, čija je čaura kalibra 300 WIN.MAG. pronadjena i obilježena kao trag broj 3 "kako bi izgledalo da je prethodno pucano iz tog karabina". Ustvari, prvobitno iznijeta tvrdnja pred policijskim službenikom optuženog K.Ž. je približna onoj udaljenosti koju je pokazao na rekonstrukciji oštećeni K.I., i ona je više u skladu sa mišljenjem vještaka balističke i sudsko medicinske struke, koji su istakli da je cijev oružja u tom trenutku morala biti okrenuta u lijevu stranu od vrata, odnosno da su sve strijelne povrede K.M. nanijete, kada je ustima cijevi predmetnog oružja bio okrenut svojom lijevom bočnom stranom i lako prednjom stranom tijela. Mišljenje vještaka u tom pogledu odgovara i pozicijama pronadjenih čaura, od kojih su neke pod navedenim uglom i prilikom izbacivanja u desnu stranu završile,  kroz ili preko betonske ograde, u prizemlju kuće (čaure označene kao trag 7, 8 i 9). To konačno znači, da se u tom trenutku oštećeni K.M. nije mogao naći tako preblizu i držati cijev puške, jer bi to značilo da je to  morao uraditi desnom rukom (zato što je po navodima odbrane optuženog K.Ž. nož držao u lijevoj ruci), čija nadlaktica u tom trenutku, po mišljenju vještaka sudsko medicinske struke nije bila podignuta uvis i koja je povrijedjena tako, što je prostrelina u predjelu desne strane grudi nastavila svoju putanju kroz desnu podlakticu. Taj smjer prostreline potvrdjuje jednu prirodnu reakciju pokojnog, nakon što je ugledao oružje u ruci K.Ž., koja se ogledala u tome što je pokušao da se okrene u desnu stranu i u toj početnoj rotaciji, njegovo tijelo se blago lijevom stranom našlo na putanji ispaljenih projektila, pa je zato  prvo projektil pogodio u njegove grudi i onda tek nakon toga, pod opisanim okolnostima i desnu podlakticu.</span>
</p>
<p class="p6"></p>
<p class="p6">
<span>Medjutim, iako se oštećeni M. nalazio lijevo od ulaznih vrata, on nije pogodjen na toj udaljenosti od 2-3 metra i na onom mjestu koje je prilikom rekonstrukcije pokazao K.I. (fotografija broj 3), zato što je ta tvrdnja u suprotnosti sa udaljenošću koju su naveli vještaci sudsko medicinske i balističke struke, kao i materijalnim tragom koji podsjeća na lokvu krvi vidljivim u fotoelaboratu i na skici obilježenim pod brojem 1. Nesumnjivo je oštećeni M. krenuo prema vratima, nakon njihovog otvaranja, zato što u mraku nije odmah vidio pušku u rukama optuženog K.Ž. i što je izostao taj, navodno, ispaljeni metak upozorenja, dok smjer prostrelina i mišljenja pomenutih vještaka u vezi načina nanošenja povreda koja su detaljnije analizirana u prethodnom stavu objašnjavaju, kako je oštećeni M. reagovao kada je shvatio da je njegov brat od strica naoružan. Razlog zbog kojeg je K.I. prećutao postupak svog sina, nakon otvaranja vrata, je istovjetan onome, zbog kojeg nije naveo da je tom prilikom imao nož u ruci.</span>
</p>
<p class="p6"></p>
<p class="p6">
<span>Inače, zaključak o smrti K.M. je u direktnoj i uzročnoj vezi sa povredama zadobijenih od ispaljenih projektila koji su bliže opisani u obdukcionom zapisniku. Kada se tvrdnja optuženog K.Ž. o sredstvu kojim ga je lišio života dovede u vezu sa nalazom i mišljenjem vještaka balističke struke i zapisnikom o uvidjaju, kao i izvještajem o kriminalističko tehničkom pregledu lica mjesta onda se izvodi nesumnjiv zaključak da je te projektile ispalio iz automatske puške AK 47-AB2 kalibra 7,62 mm, fabričkog broja ... .</span>
</p>
<p class="p6"></p>
<p class="p6">
<span>Ono što je izuzetno važno naglasiti u krivično pravnom smislu jeste netačnost  tvrdnje optuženog K.Ž., da iza zaključanih vrata "nije bio u stanju da razmisli o tome, da je bolje da ne otvara vrata i da pozove policiju, zato što nije mogao da vlada sobom",  jer je utvrdjeno na osnovu nalaza i mišljenja vještaka neuropsihijatrijsko psihološke struke iz kojeg, uz izjašnjenje predstavnika prof. dr S.M., da je njegovo afektivno stanje u tim okolnostima dostiglo nivo srednjeg intenziteta, u kojem je njegova sposobnost shvatanja značaja djela i mogućnost upravljanja svojim postupcima bila smanjena, ali ne i bitno.</span><span class="s4"> </span><span>Pored toga optuženi K.Ž. je na glavnom pretresu u vezi te situacije, koju je u kvalitativnom smislu promijenio samovoljnim otvaranjem vrata, kako bi pojačao intenzitet straha u kome se nalazio, izmedju ostalog rekao da je M. suprotstavljajući se svom ocu I. vikao "ubiću i tebe noćas, makni se od mene" i da je uspio u jednom trenutku da mu nož stavi blizu grla, pa kada je  pod opisanim okolnostima krenuo ka njemu, učinilo mu se da umjesto noža drži mač u ruci. Kao što je sud već naveo te činjenice uopšte nije spominjao u svojoj odbrani optuženi K.S. koji je rekao, da je do ispaljenja 2 - 3 projektila, koja su ličina na rafalnu paljbu, došlo nakon što je M. uspio da dohvati cijev puške i nastalom komešanju u toj situaciji.</span>
</p>
<p class="p6"></p>
<p class="p6">
<span>Upravo je iz tako iznijetih i mijenjanih, te naknadno dodavanih tvrdnji u odbrani optuženog K.Ž., njegov branilac izveo zaključak da on nije izvršio krivično djelo ubistva iz člana 143 KZ, nego da je postupao u nužnoj odbrani koja je bila neophodno potrebna da od sebe odbije istovremeni protivpravni napad od strane pokojnog K.M. Medjutim, sud cijeni da su navedene brojne nelogičnosti i protivurječnosti ne samo u njegovoj odbrani, nego i odbrani njegovog oca optuženog K.S. proizašle iz namjere da se osmisli jedna što ubjedljivija konstrukcija o takvom ponašanju oštećenog koja bi opravdala sve postupke optuženog K.Ž., koji nijesu bili nužni ni neophodno potrebni za razrješenje ovog životnog dogadjaja, koji je započet u popodnevnim satima izmedju pokojnog K.M. i optuženog K.S., oko dugova iz poslova koje je bliže pominjao u svojoj odbrani i na drugačiji način o svemu tome iznio svoje vidjenje i otac pokojnog K.I.</span>
</p>
<p class="p6"></p>
<p class="p6">
<span>Zato se u vezi pravnog stava stručne odbrane treba podsjetiti, da nužna odbrana postoji samo onda kada se, u oskudici druge pomoći, preduzima prema napadaču kao neophodno potrebna, da se od sebe ili drugog odbije istovremeni protivpravni napad i to pravo prestaje, čim se ta zaštita ostvari ili obezbijedi tako da više ne postoji opasnost za zaštićena dobra koja su do tada bila izložena napadu. Takodje, i kod neposrednog predstojećeg napada se dozvoljava pravo na nužnu odbranu i to samo onda kada svakog trenutka može doći do povredjivanja osobe koja se brani, tako da svako oklijevanje ili nepotrebno odlaganje odbrambene radnje dovodi u pitanje uspjeh odbrane i postupka koji je u tom cilju napadnuti želio da preduzme.</span>
</p>
<p class="p6"></p>
<p class="p6">
<span>Prema tome, ako bi se i prihvatilo kao činjenično dokazano, da se u ponašanju pokojnog K.M., (koje je u toku dana ispoljio i kroz slanje prijetećih poruka), u onom trenutku kada je vidjen da se približava sa nožem u ruci sadrže elementi radnje nekog krivičnog djela, onda bi se to moglo odnositi samo na krivično djelo ugrožavanje sigurnosti optuženog K.S., te bi se elementi protivpravnog napada ticali upravo tog krivičnog djela čiji je zaštitni objekt lično osjećanje nečije sigurnosti, pa je za odbijanje tog neposredno predstojećeg napada ili tačnije bojazni od  realizacije te prijetnje "da će ga ubiti", bila sasvim dovoljna mjera zaštite, koja je i preduzeta i koja se ogledala u zaključavanju ulaznih vrata, pogotovo, kada se ima u vidu da se radilo o njihovom srodniku koji se nalazio u alkoholisanom stanju i bio zajedno sa svojim ocem koji ga je uporno sprečavao u tom njegovom ponašanju.  </span>
</p>
<p class="p6"></p>
<p class="p6">
<span>U kontekstu, tako iznijetih činjenica u ovom postupku, nesumnjivo je utvrdjeno da nije postojala ozbiljna i objektivna mogućnost ostvarenja te prijetnje ne samo zato što su ulazna vrata bila zaključana i što ga je njegov otac I. sprečavao da dodje do vrata, nego i zbog toga, što su optuženi u kući imali dvije puške, od kojih je jedna automatska očigledno bila spremna za upotrebu, jer je nakon ispaljenih projektila u njenoj cijevi pronadjen jedan metak, a u okviru se nalazilo još 19 metaka. Zato, iako se, po riječima optuženog, ta prijetnja, odnosila na ugrožavanje sigurnosti njemu bliskog lica oca S., ona nije mogla biti objektivno realizovana, niti je utvrdjeno, da je oštećeni M. uopšte pokušao da vrata nasilno otvori i udara nožem, kako je to optuženi K.S. naveo na glavnom pretresu, jer bi na njima morali ostati tragovi od sječiva. </span>
</p>
<p class="p6"></p>
<p class="p6">
<span>Najvažniji činjenični zaključak koji se može izvesti iz te situacije, koja je nastala nakon što je optuženi K.Ž. zaključao vrata, jeste da je bio u prilici da učini ono što je odmah morao i kako je utvrdjeno mogao uraditi - pozvati policiju, zato što napadnuti stiče pravo da se brani, i što jedan od uslova za postojanje nužne odbrane nastaje, tek onda, kada se zaštita njegove bezbjednosti ne može pružiti od strane onih koji se tim poslovima bave po ustavu i zakonu, niti na neki drugi pogodan način, za koji je sud već rekao da je bio sasvim adekvatan do dolaska policijskih službenika, kao lica u čiju nadležnost ti poslovi spadaju. Naime, iza zaključanih vrata optuženi K.Ž. je imao dovoljno vremena da obavijesti policiju, čiji bi službenici, nakon saznanja za taj dogadjaj, morali izaći na lice mjesta radi zaštite njihove lične bezbjednosti, te nakon toga zavisno od njihove procjene i stepena ozbiljenosti te situacije, uz primjenu odgovarajućih mjera bi svakako spriječili njihovo dalje ugrožavanje, od strane pokojnog K.M., na način koji bi mogao dovesti i do njegovog privodjenja u policijsku stanicu i lišavanja slobode.</span>
</p>
<p class="p6"></p>
<p class="p6">
<span>Prema tome, ne može se prihvatiti odbrana optuženog o postojanju nužne odbrane zato što je svojevoljnim otvaranjem vrata, jedno stanje njihove potpune zaštite, optuženi K.Ž. pretvorio u sasvim drugu situaciju i tako najotvorenije ispoljio i volju za preduzimanjem prvih koraka koji su, kroz dalji razvoj dogadjaja doveli, do lišenja života njegovog brata od strica, pa je zato tokom postupka pokušao da opravda svoju reakciju naknadu različitim izgovorima na osnovu kojih bi ispunio sve stroge uslove koji se po zakonu traže za nužnu odbranu, pri čemu je prvi da postupa sa sviješću i voljom da se odbrani ili da drugog odbrani, odavno ispunio zaključavanjem ulaznih vrata i ponašanjem oca pokojnog koji ga je u tome sprečavao pod okolnostima koje su već istaknute tokom obrazloženja ove presude.  Dakle, sam tok ovog dogadjaja i njegov nastavak ukazuju, da postupak optuženog K.Ž. i upotreba vatrenog oružja, na način na koji je to predstavljeno u izreci presude, nije bio u službi ostvarenja prava na nužnu odbranu, zbog svih navedenih razloga i činjenice da su prijetnje izgovorene ispred zaključanih vrata sa nožem u ruci sadržale samo elemente radnje krivičnog djela ugrožavanje sigurnosti. Prema tome, ako preduzeti postupci optuženog Ž. nijesu okarakterisani kao nužni, zato što nijesu bili ispunjeni svi zakonom propisani uslovi za nužnu odbranu, onda nije bilo ni njenog prekoračenja iz jednostavnog razloga, što prekoračenje nužne odbrane može postojati samo onda, ako je to bilo neophodno potrebno da se ugroženo pravno dobro brani od istovremenog protivpravnog napada, čija je zaštita u ovom slučaju u odnosu na njemu blisko lice već bila ostvarena zaključanim vratima i dodatno obezbijedjena posjedovanjem vatrenog oružja.</span>
</p>
<p class="p6"></p>
<p class="p6">
<span>Konačno, ako se naprijed navedeno i utvrdjeno činjenično stanje dovede u vezu sa nalazom i mišljenjem tima vještaka, kao i onim koje je na glavnom pretresu iznio predstavnik prof. dr S.M. neuropsihijatar, da se optuženi K.Ž. mogao naći u afektivnim stanjima jake razdraženosti i straha tek nakon što je otvorio vrata, a ne i dok se nalazio u kući, i tek onda kada je najdirektnije bio suočen sa agresivnim ponašanjem oštećenog koji je držao nož u ruci, onda se može izvesti dodatni zaključak da je on u to stanje dospio,  kada je  otvaranjem vrata sa puškom u ruci pristao da se obračuna sa oštećenim i ne nakon što je, kako su oba optužena tvrdila, ispalio u vis jedan metak upozorenja. </span>
</p>
<p class="p6"></p>
<p class="p6">
<span>U vezi prethodno iznijetog stava treba naglasiti, da su vještaci napomenuli, da u standarde sudske psihijatrije, u vještačenju delikata u afektu treba razlikovati afektivna stanja koja se javljaju kod pojedinih trajnih duševnih bolesti (šizofrenih psihoza, paranoidnih psihoza, afektivnih psihoza), poremećaja svijesti kod epileptičnih bolesnika ili drugih oštećenja mozga nakon traume mozga, te s tim u vezi, nakon pregleda optuženog K.Ž. i sprovedenog testiranja, njihovo mišljenje, da je on duševno zdrava osoba i da se zbog navedenih forenzičkih razloga nije mogao naći u nekom od navedeih afektivnih stanja. Medjutim, oni su naglasili, da i duševno zdrave osobe mogu izvršiti delikte u afektu, kada se nadju u stanju visoke napetosti i uzbudjenja, posebno u okolnostima provokativnog ponašanja žrtve ili kada subjektivno doživljavaju ugroženost svog života, pa je sasvim jasno da se optuženi K.Ž.,  nakon otvaranja zaključanih vrata, našao u situaciji životne ugroženosti, jer je sa udaljenosti od 2 - 3 metra sa nožem u ruci prema njemu krenuo oštećeni K.M. No, sud je već naglasio da se on u toj situaciji našao svojevoljno i zato što je sa puškom u ruci pristao da se obračuna sa oštećenim, jer da to nije htio, on bi pratio šta radi kroz neki od prozora koji gledaju na terasu, pozvao bi policiju i ne bi ih otključavao do njihovog dolaska na lice mjesta. Dakle, optuženi je otvaranjem vrata znao da može biti napadnut ili njegov otac i za njega taj napad nije mogao biti neočekivan i iznenadan, jer je potpuno jasno, da je bio pripremljen za obračun, čim je odmah zapucao u njegovo tijelo iz automatske puške u čijem je okviru i cijevi ostalo dvadeset metaka.  Zato se on u situaciji koja je ocijenjena kao prihvatanje obračuna sa oštećenim ne može pozivati na "privilegije" koje po svojoj prirodi prate ubistva na mah ili ona koja su učinjena u prekoračenju granica nužne odbrane usled tih stanja (član 10 stav 3 KZ), bez obzira što se u tom trenutku prema nalazu i mišljenju vještaka nalazio u stanju jake razdraženosti ili prepasti, jer je zbog svih navedenih razloga, koji su isključili i njegovo pravo na nužnu odbranu, opisanim postupcima "pristao" da sebe dovede u takvo psihičko stanje, iz afektivnih stanja srednjeg stepena u kojima se nalazio u kući, prije nego što je otvorio zaključana vrata.</span>
</p>
<p class="p6"></p>
<p class="p6">
<span>Prema tome, sud je nesumnjivo utvrdio da je optuženi K.Ž. htio lišiti života svog brata od strica K. M., jer je bio svjestan neizbježnosti te posledice nakon većeg broja ispaljenih projektila u njegovo tijelo, sa relativno male udaljenosti, pa se u takvom njegovom ponašanju u vrijeme, mjestu i na način bliže opisan u izreci presude stiču sva zakonska obilježja krivičnog djela ubistvo iz člana 143 Krivičnog zakonika.</span>
</p>
<p class="p6"></p>
<p class="p6">
<span>Sud je prihvatio nalaz i mišljenje tima vještaka u vezi uračunljivosti oba optužena lica, zato što su u tom pogledu iz oblasti psihologije, psihijatrije i neuropsihijatrije na dovoljno stručan i potpun način iznijeli činjenice na osnovu kojih su izveli zaključak o strukturi njihovih ličnosti i psihičkom stanju u kome su se nalazili u vrijeme izvršenja djela. To ne znači da su vještaci procjenjivali, šta je tačno od toga što je govorio optuženi, niti oni mogu ocjenjivati da li su tvrdnje iz njegove odbrane i iznijete okolnosti u vezi izvršenja krivičnog djela istinite ili neistinite, jer činjenice koje se tiču, primjera radi, napada, kao posebnog obilježja krivičnog djela ubistva na mah ne mogu biti utvrdjivane od strane ovih vještaka, nego ako budu utvrdjene od strane suda, kao što su to i sami naglasili (ukoliko bi se utvrdilo da je tačna jedna ili druga varijanta) da li bi imajući u vidu strukturu njegove ličnosti i  rezultate njegovog pregleda postupci oštećenog mogli dovesti optuženog u neko od afektivnih stanja, koje su naveli u svom nalazu i mišljenju. Sud je prihvatio nalaz i mišljenja ostalih vještaka i izveo zaključak o dokazanosti naprijed navedenih činjenica, zato što su se i oni bavili na potpun i stručan način svim bitnim pitanjima koja spadaju u njihove oblasti vještačenja. Sud je cijenio i ostale dokaze, pa je ocijenio da njihovi rezultati nijesu od značaja za donošenje drugačijih činjeničnih zaključaka koji bi se odnosili na odlučne činjenice i izvodjenje zaključaka o njihovoj dokazanosti.</span>
</p>
<p class="p6"></p>
<p class="p6">
<span>Odbijen je predlog branioca optuženih da se pribavi listing obavljenih telefonskih razgovora na dan 09.11.2010.godine, sa broja telefona ...., kako bi se utvrdilo postojanje komunikacije između optuženog K.Ž. neposredno prije izvršenja djela sa oštećenim - pokojnim K.M., koji je prema odbrani optuženog koristio karticu, kao i da se sasluša vještak za telekomunikacije koji će dati nalaz i mišljenje o vremenu obavljenog razgovora, njegovom trajanju i lokaciji njegovih sagovornika u tom vremenu, kao i da se utvrdi sadržaj poruke koja je tog dana, neposredno prije predmetnih dešavanja, prispjela na telefon optuženog K.S. i prema navodima njegove odbrane upućena od strane pokojnog K.M., kako bi se utvrdilo da li se radilo o ozbiljnoj prijetnji kojom je nagovještavan njegov napad na tjelesni integritet optuženog K.S., kao suvišan, jer je tim vještaka bio u mogućnosti da kroz njihove iskaze uzme u obzir takve prijetnje pri procjeni njihovog stanja u kome su se nalazili u vrijeme izvršenjakrivičnog djela, dok ozbiljnost tih prijetnji je ocjenjivao i utvrdjivao sud na osnovu rezultata izvedenih dokaza.  </span>
</p>
<p class="p6"></p>
<p class="p6">
<span>Predstavnik oštećene porodice K.I. dostavio podnesak ovom sudu 08.12.2011. godine sa predlogom da se isključi javnost za taj  glavni pretres, jer je bio nezadovoljan izvještavanjem sredstava javnog informisanja o toku ranije održanog glavnog pretresa cijeneći da se iznošenjem takvih podataka i senzacionalističkih članaka on i njegova porodica dovode u neprijatnu situaciju. Takođe je istovjetan predlog podnio i svjedok D.M. u kojem je naveo da ne želi da se u sredstvima informisanja odnosno u štampi manipuliše sa izjavom koju će on dati. S tim u vezi, vijeće je ukazalo da navedeni učesnici nijesu direktno ovlašćeni u procesnom smislu da podnose takve predloge, te je imalo namjeru da pozove predstavnika oštećene porodice K.I. da upotpuni svoj predlog i bliže navede u čemu se ogledala ta povreda i o kojim natpisima se radilo, te da odgovori sudu da li se povodom takvog izvještavanja obraćao uredništvu tih medija i izrazio nezadovoljstvo njihovim pisanjem o ovom suđenju. Nadalje je sud iznio svoj stav, da je načelo javnosti zajedno sa načelom raspravnosti i usmenosti jedno od načela forme vođenja krivičnog postupka i da ono predstavlja princip savremenog krivičnog prava koje služi da se najšira javnost uvjeri u kojoj mjeri se poštuju prava učesnika u postupku, te da se preko ovog načela kontroliše pravednost, poštovanje prava optuženog lica, kao i da li se uopšte postupak vodi na nepristrasan način. Kako vijeće zbog odsustva podnosioca predloga nije moglo u potpunosti da sagleda povrede prava o kojima je pisao i kako jednu takvu inicijativu nije moglo preuzeti po službenoj dužnosti, zbog naprijed navedenih razloga, to su odbačeni takvi prijedlozi predstavnika oštećene porodice K.I. i svjedoka M.D. kao nedozvoljeni.</span>
</p>
<p class="p6"></p>
<p class="p6">
<span>Odlučujući o visini kazne koju će izreći optuženom K.Ž., sud je uzeo u obzir sve okolnosti koje utiču na to da kazna bude manja ili veća, u smislu čl.42 Krivičnog zakonika. Tako je od olakšavajućih okolnosti na strani optuženog cijenio njegov raniji život u smislu neosuđivanosti utvrđene iz izvoda iz kaznene evidencije, te njegovu mladost, odnosno činjenicu da je u vrijeme izvršenja krivičnog djela imao 24 godine života, pa je istom, u odsustvu otežavajućih okolnosti, izrekao kaznu zatvora u trajanju od deset godina. Sud je mišljenja da će se izrečenom kaznom ostvariti svrha kažnjavanja, koja se sastoji u tome da se optuženi spriječi da čini krivična djela i da se kaznom utiče na njega da ubuduće ne čini krivična djela, odnosno na druge da ne čine krivična djela, dok izrečena kazna izražava istovremeno i društvenu osudu za učinjeno krivično djelo i obavezu poštovanja zakona, odnosno jača moral i utiče na razvijanje društvene odgovornosti. U izrečenu kaznu, na osnovu člana 51 KZ optuženom se uračunava vrijeme provedeno u pritvoru, od 10.11.2010.godine, pa nadalje.</span>
</p>
<p class="p6">
<span>Kako je optuženi K.Ž. oglašen krivim, to je, na osnovu čl.229 u vezi čl.226 Zakonika o krivičnom postupku, obavezan da, u korist budžeta Crne Gore, plati troškove krivičnog postupka u iznosu od 1.222,25 €, koji se odnosi na putne troškove dolaska na glavni pretres predstavnika oštećene porodice pokojnog K.M., K. I. (90,00 €) i svjedoka D.D. (24,00 €), nagradu branioca po službenoj dužnosti optuženog u prethodnom postupku, B. R., advokata iz P.(187,50 €), nagradu za rad vještaka sudske medicine prof. dr Č. D. (110,00 €), vještaka hemijske struke I.Lj. (88,00 €), vještaka trasologa J.M. (88,00 €) i vještaka forenzičke genetike K.S. (88,00 €), kao i na polovinu iznosa nagrada vještaka neuropsihijatra, psihijatra i psihologa, prof. dr M. S. (178,50 €), dr G.Ž. (178,50 €) i S.-I. B. (137,50 €) i vještaka balističara M.M. (52,25 €). Optuženi je dužan i da na ime paušala uplati iznos od 150,00 €, koji je određen shodno složenosti i trajanju postupka, te njegovom imovnom stanju, a sve u roku od 15 dana po pravosnažnosti presude.</span>
</p>
<p class="p6"></p>
<p class="p6">
<span>Predstavnik oštećene porodice pokojnog K.M. je upućen da imovinskopravni zahtjev za naknadu štete, u iznosu od 150.000,00 €, u cjelini ostvaruje u parničnom postupku. Naime, otac i sestra oštećenog - pokojnog K.M., K.I. i K.G., su tokom postupka podnijeli sudu pisani predlog za ostvarivanje imovinskopravnog zahtjeva za naknadu nematerijalne štete. Tako je K.I., na ime naknade nematerijalne štete za pretrpljene duševne bolove i bolove koje će trpjeti za života zbog gubitka sina jedinca, tražio iznos od 100.000,00 €, a K.G., za pretrpljene duševne bolove zbog gubitka brata jedinca, iznos od 50.000,00 €. Uz predlog nijesu podnijeti dokazi za one činjenice navedene u predlogu sa kojima se sud nije upoznao kroz postupanje u predmetu. S toga bi, za donošenje odluke o predlogu, odnosno radi provjere i utvrđenja naznačenih činjenica i visina pretrpljene nematerijalne štete svakog podnosioca zahtjeva pojedinačno trebalo odrediti vještačenja od strane vještaka odgovarajuće struke, kao i druga vještačenja koja bi se, obzirom na tok postupka, pokazala neophodnim. Osim toga, sud bi bio u obavezi i da, o činjenicama navedenim u predlogu, sasluša optužene, i ispita sve druge okolnosti koje su od važnosti za utvrđivanje postavljenog imovinskopravnog zahtjeva, te da na te okolnosti eventualno sasluša i podnosioce predloga, a što bi sve nesumnjivo vodilo znatnom odugovlačenju postupka, koji je, zbog činjenice da su optuženi u pritvoru, po svojoj prirodi hitan. Polazeći od svega iznijetog, a imajući u vidu da činjenice utvrđene tokom krivičnog postupka nijesu pružale osnov ni za potpuno, ni za djelimično presuđenje, sud je, osnovom čl.239 Zakonika o krivičnom postupku, predstavnika oštećene porodice pokojnog K.M. uputio da postavljeni imovinskopravni zahtjev u cjelini ostvaruje u parničnom postupku. </span>
</p>
<p class="p6"></p>
<p class="p7">
<span class="s1">II</span>
</p>
<p class="p8"></p>
<p class="p6">
<span>Na osnovu nalaza i mišljenja vještaka neuropsihijatrijsko psihološke struke nesumnjivo je utvrdjeno da optuženi K.S. boluje od trajnog duševnog obolenja - šizoafektivne psihoze i da su mu u dva navrata bezuspješno izricane mjere bezbjednosti obaveznog psihijatrijskog liječenja na slobodi, kao i da tako izrečene mjere nijesu otklonile stanja i uslove koji su bili od uticaja da ubuduće ne vrši istovjetna ili teža krivična djela. Predstavnik tima vještaka je na glavnom pretresu posebno naglasio da je  njegovo ponašanje  generisano sumanutom idejom odnosno posesivnošću za držanjem oružja, što je po ocjeni suda kao zaključak nesumnjivo potkrijepljeno navedenim činjenicama o već izrečenim mjerama bezbjednosti od strane Osnovnog suda u Baru, kao i u konkretnom slučaju brojnošću pronadjenog vatrenog oružja i posesivnošću koja očigledno prevladava prema različitim vrstama pušaka, koje su kod njega pronadjene na mjestima koja su bliže navedena u zapisniku o uvidjaju i izvještaju o kriminalističko tehničkom pregledu lica mjesta.</span>
</p>
<p class="p6"></p>
<p class="p6">
<span>Dakle, u pitanju je ona vrsta i količina vatrenog oružja i municije bliže označena u izreci rješenja koja je objektivno veća i čije je nabavljanje i držanje zabranjeno citiranim propisom i za koje od navedenog oružja nije imao uredno izdat oružni list, pa kako ih je imao u svom posjedu od neutvrdjenog dana sve do 09.11.2010. godine, u takvom njegovom ponašanju sadržani su objektivni elementi bića krivičnog djela nedozvoljeno držanje oružja i eksplozivnih materija iz člana 403 stav 3 u vezi stava 2 i 1 Krivičnog zakonika.</span>
</p>
<p class="p6"></p>
<p class="p6">
<span>Medjutim, optuženi nije mogao  po zakonu biti oglašen krivim, zato što se u vrijeme izvršenja krivičnog djela nalazio u stanju neuračunljivosti koja je uzrokovana trajnom duševnom bolešću šizoafektivna psihoza (član 471 stav 3 ZKP-a), pa mu je izrečena predmetna mjera bezbjednosti radi prevencije i saniranja te bolesti i otklanjanja njegovog opasnog ponašanja u budućnosti koje je u ovom slučaju došlo do posebnog izražaja, zato što je jedna od pušaka koju je neovlašćeno držao, od strane njegovog sina iskorišćena kao sredstvo za izvršenje drugog mnogo težeg krivičnog djela, kao i da bi se u punom smislu ostvarila njena svrha u okviru opšte svrhe krivičnih sankcija (član 69 i član 4 stav 2 KZ).</span>
</p>
<p class="p6"></p>
<p class="p6">
<span>Zbog svih iznijetih razloga sud je prihvatio prijedlog tužioca i ocijenio da su se stvorili uslovi za izricanje mjere bezbjednosti obaveznog psihijatrijskog liječenja i čuvanja u Specijalnoj bolnici za psihsijatriju Dobrota-Kotor, koja će se obustaviti kada se utvrdi da je prestala potreba za njegovim liječenjem i čuvanjem u zdravstvenoj ustanovi.</span>
</p>
<p class="p6"></p>
<p class="p6">
<span>Optuženom K.S. je, na osnovu čl. 68 st. 2 u vezi čl. 75 Krivičnog zakonika, izrečena mjera bezbjednosti oduzimanja predmeta - automatske puške "</span><span class="s3">AK47 AB2", </span><span>kalibra 7,62 mm, fabričkog broja ..., lovčaka puška fabričkog broja ...., malokalibarska puška marke "Č.z. – B.", kalibra 5,6 mm, fabričkog broja ...... i 53 komada municije kalibra 300 Winčester magnum i 74 komada municije kalibra 5,6 mm, jer se radi o predmetima izvršenja krivičnog djela.</span>
</p>
<p class="p6"></p>
<p class="p6">
<span>Troškovi krivičnog postupka u iznosu od 546,75 €, koji se odnose na polovinu iznosa nagrada vještaka neuropsihijatra, psihijatra i psihologa, prof. dr M.S. (178,50 €), dr G.Ž. (178,50 €) i S.-I.B. (137,50 €) i vještaka balističara M.M. (52,25 €), za obavljena vještačenja u vezi sa krivičnim djelom izvršenim od strane optuženog K.S., padaju na teret sredstava suda, budući da je ovom optuženom izrečena mjera bezbjednosti obaveznog psihijatriskog liječanja i čuvanja u zdravstvenoj ustanovi, pa se ne smatra krivim i ne može biti ni obavezan da ih plaća u pomenutom iznosu.</span>
</p>
<p class="p6"></p>
<p class="p6">
<span>Sa iznijetog odlučeno je kao u izreci presude i rješenja pod tačkom 1 i 2.</span>
</p>
<p class="p6"></p>
<p class="p6"></p>
<p class="p8">
<span class="s1">VIŠI SUD U PODGORICI                                                                                                                                                      Dana 25.02.2013. godine</span>
</p>
<p class="p8"></p>
<p class="p8">
<span class="s1">ZAPISNIČAR				         PREDSJEDNIK VIJEĆA-SUDIJA                                               Mila Cupara,s.r.		                                               Dragoje Jović,s.r.</span>
</p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p8"></p>
<p class="p9"></p>


</body>