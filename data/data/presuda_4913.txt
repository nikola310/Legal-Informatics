<br>
<br>
VIŠI SUD U PODGORICI<br>
K.br.48/2011<br>
Podgorica, 26.10.2011. godine<br>
<br>
<br>
<br>
<br>
<br>
<div style="text-align: center;">
	U IME CRNE GORE</div>
<div style="text-align: center;">
	&nbsp;</div>
<br>
VIŠI SUD U PODGORICI,&nbsp; kao prvostepeni krivični, u vijeću sastavljenom od sudije Ćupić Ratka kao predsjednika vijeća, sudija Rakočević Dragiše i Bašović Miroslava kao članova vijeća, uz učešće Alibalić Emine kao zapisničara, u krivičnom predmetu protiv optuženog V.D. iz Bara, zbog krivičnog djela teško ubistvo iz čl.144 tač.1 i 4 KZ, po optužnici VDT-a iz Podgorice, Kt.br.141/09 od 09.09.2009. godine nakon održanog glavnog javnog pretresa dana 19.10.2011. godine u prisustvu stranaka, donio je a dana 26.10.2011. godine javno objavio<br>
<br>
<div style="text-align: center;">
	PRESUDU</div>
<br>
<br>
Optuženi V.D., JMBG......rodjen .. godine u selu T., opština Podgorica, nastanjen u Baru – naselje Šušanj bb, državljanin Crne Gore, pismen, završio srednju školu, bravar – varioc, zaposlen u Luci Bar, oženjen, otac dvoje djece, srednjeg imovnog stanja, neosudjivan, u pritvoru od 02.07.2009. godine, pa na dalje,<br>
<br>
<br>
<div style="text-align: center;">
	Kriv je</div>
<br>
Zato što je:<br>
<br>
Dana 22. juna 2009. godine oko 13,30 časova, u Baru, u ul. Popa Dukljanina ., iz koristoljublja umišljajno lišio života oštećenog P.m., na način što je znajući da oštećeni sa kojim je bio u prijateljskim odnosima ima novca i da se nalazi sam u stanu, u namjeri da sebi pribavi protivpravnu imovinsku korist, došao u stan oštećenog i koristeći trenutak odsustva oštećenog iz prostorije u kojoj su sjedjeli, iz kutije u kojoj je stajao alat uzeo šrafciger, dimenzija metalnog dijela 10-12 cm, pošao za njim, i u hodniku između vrata dnevne sobe i spavaće sobe, napao ga na način što ga je više puta uboo šrafcigerom, nanoseći mu tešku tjelesnu povredu - ubodnu ranu u prednjoj bočnoj lijevoj strani vrata, te površinastu ranu sjekotinu - razderinu u lijevom zaušnom potiljačnom predjelu, površinastu ranu ubodinu u lijevom dojkinom predjelu kao i više oguljotina po glavi i tijelu, a zatim oštećenog prebacio preko svog lijevog kuka i bacio ga na pod spavaće sobe, kojom prilikom je usljed udara o pod kod oštećenog došlo do potpunog preloma rebara bez dislokacije i to: IV, VII, VIII i IX rebra, te VII rebra i u pazušnoj lijniji, a potom oštećenom dok je bio u tako obrenom položaju, nanio šrafcigerom sedam površinastih ubodnih rana na zadnjoj strani vrata i u donjem potiljačnom predjelu, kao i površinastu ranu ubodinu u lijevom tjemenom predjelu, kojom prilikom je usljed iskrvavljenja arterije iz prednje bočne lijeve strane vrata, nastupila smrt oštećenog, nakon čega je vršio premetačinu po sobi, kojom prilikom je iz metalne kase, koju je obio uz pomoć šrafcigera i kliješta, oduzeo i prisvojio 1.500,00 € koje su bile u omotu od zdravstvene knjižice, nakon čega je izašao iz stana, i isti zaključao ključem koji se nalazio u bravi,<br>
<br>
- čime je izvršio krivično djelo teško ubistvo iz čl. 144 tač. 4 KZ,<br>
<br>
pa ga sud na osnovu citiranog zakonskog propisa, čl. 4, 32, 36, 42 i 51 KZ, te čl. 226, 229 i 374 ZKP-a<br>
<br>
<div style="text-align: center;">
	O S U Đ U J E</div>
<br>
<br>
Na kaznu zatvora u trajanju od 16 (šesnaest) godina, u koju kaznu mu se uračunava vrijeme provedeno u pritvoru od 02.07.2009. godine, pa na dalje.<br>
<br>
Oštećena porodica se radi ostvarivanja imovinsko-pravnog zahtjeva upućuje na parnicu.<br>
<br>
Optuženi je dužan da ovom sudu plati troškove krivičnog postupka u iznosu od 4.143,00 eura kao i 100,00 eura na ime paušala,sve u roku od 15 dana od dana pravosnažnosti presude pod prijetnjom prinudnog izvršenja.<br>
<br>
<div style="text-align: center;">
	O b r a z l o ž e nj e</div>
<br>
<br>
Optužnicom Višeg državnog tužilaštva u Podgorici Kt.br.141/09 od 09.09.2009. godine pri kojoj je zastupnik optužnice ostao do kraja glavnog pretresa stavljeno je na teret optuženom V.D. da je izvršio krivično djelo teško ubistvo iz čl.144 tač.1 i 4 Krivičnog zakonika.<br>
<br>
U svojoj odbrani prilikom prvog saslušanja kod policije dana03.07.2009. godine, u prisustvu branioca optuženi nije iznosio odbranu, već se branio ćutanjem. Prilikom ponovnog saslušanja u predkrivičnom postupku – kod Uprave policije u Baru, u prisustvu branioca istog dana, optuženi je iznio odbranu i tom prilikom priznao izvršenje krivičnog djela. Naveo je da je dana 22.06.2009. godine oko 12,30 časova u Baru svojim putničkim vozilom marke “G” reg. br. BR-, bijele boje pošao u naselje Polje, sa namjerom da pronadje neke majstore koji bi mu mogli popraviti vozilo. Dok se tako kretao ulicom koja prolazi pored auto servisa “Š” u naselju Polje, a nakon nekih 200 metara od ovog servisa ostao je bez goriva, pa je vozilo pomjerio sa strane i isto zaključao. Zatim se pješke uputio ka centru grada i kada je stigao do Montenegro banke koja se nalazi u ul. Jovana Tomaševića, odlučio je da podje do svog višegodišnjeg prijatelja P.M., koji je u Baru nastanjen u ul. Popa Dukljanina u zgradi na IV spratu u srednjem ulazu, sa desne strane ove ulice gledano iz pravca ugostiteljskog objekta “M.”. Kod P.m. je pošao sa prvobitnom namjerom da pozajmi praznu flašu u koju bi natočio gorivo za svoje vozilo. Popeo se do njegovog stana na četvrtom spratu, pozvonio na zvono, a nedugo zatim M. je otvorio vrata i pozvao ga da udje u stan. Ušli su u dnevni boravak, pa je on sjeo na kauč, i to dio kauča koji je bliži ulaznim vratima dnevnog boravka. M. je otvorio prozor, vjerovatno u namjeri da provjetri stan, a zatim sjeo na stolicu za trpezarijskim stolom i to stolicu koja se nalazi na čelu stola bliže TV aparatu. Sa M. je tom prilikom vodio razgovor sa temom Trebinja, tj. grada iz kojeg M. potiče, kao i o njegovoj supruzi D. koja se nalazila u banji u Igalu radi oporavka od operacije kuka. M.&nbsp; je zatim flašu rakije stavio na sto da bi ga poslužio rakijom, ali kako on nije htio da se posluži, to M. čaše za rakiju nije ni iznosio. U toku razgovora spominjali su nova lična dokumenta koja se izdaju u Crnoj Gori, nakon čega je M. pošao u svoju spavaću sobu da mu pokaže novu ličnu kartu i neka dokumenta Željeznice Crne Gore. Dok se M. nalazio u spavaćoj sobi, on je ustao sa kauča i prišao polici koja se nalazila pored šporeta sa lijeve strane ulaznih vrata dnevnog boravka, a koja je izradjena od lima. Otvorio je kutiju u kojoj se nalazio alat – čekić, kliješta, neki šarafi, šrafciger, koji je imao crnu plastičnu ručku, ukupne dužine oko 20 cm, a metalnog dijela oko 10 – 12 cm pljosnatog vrha. Uzeo je ovaj šrafciger i vratio se na kauč, gdje je sjedeći šrafciger držao u desnoj ruci ispred sebe u predjelu kukova. M. se vratio iz spavaće sobe noseći u rukama plavi koverat iz kojeg je izvadio novu ličnu kartu, koju je on pogledao, vratio mu je, nakon čega je M. istu stavio u koverat i ponovo pošao u spavaću sobu, iz koje se potom vratio u dnevni boravak gdje vode neki neobavezan razgovor u kojem razgovoru on (tj. optuženi) ni u jednom trenutku nije spominjao novac. Nakon završenog razgovora ustao je, uzeo praznu plastičnu flašu od Koka – kole zapremine 2 litra koju mu je radi goriva M. dao na početku posjete. Sa flašom u lijevoj ruci i šrafcigerom u desnoj ruci uputio se ka ulaznim vratima stana. Šrafciger je držao vidno za dršku i nije ga prikrivao. Kada je izašao iz dnevnog boravka i došao u dio stana – mali hodnik koji je odprilike dimenzija 1,20 x 1,20m a izmedju vrata dnevnog boravka i vrata od spavaće sobe, nalazeći se bliže vratima spavaće sobe, dok su stajali jedan naspram drugog okrenuti licima a na medjusobnoj udaljenosti oko 20cm, zamahnuo je šravcigerom kojeg je držao u desnoj ruci i ubo M.a u predjelu vrata sa&nbsp; lijeve strane ispod donje vilice. Zatim je izvadio šravciger i uhvatio M.a lijevom rukom preko njegovih ramena a zatim ga preko svog lijevog kuka prebacio i tako bacio na pod spavaće sobe kod francunskog ležaja. M. je pao potrbuške a više na desni bok, nogama okrenutim prema ulaznim vratima dnevne sobe a glavom prema francuskom ležaju, obilno krvareći na podu. Prišao mu je i lijevom rukom ga uhvatio preko usta jer je davao znake života, tačnije čuo je neko „krkljanje“. Držeći ga rukom preko usta ponovo ga je ubo šrafcigerom u predjelu vrata sa potiljačne strane nekoliko puta, pri čemu se ne može izjasniti tačno koliko puta ga je tom prilikom ubo. Kada M. više nije davao znake života, započeo je premetačinu u spavaćoj sobi, na način što je rukama otvorio vrata od ormara koji se nalazi sa desne strane ulaznih vrata spavaće sobe. U ormaru na policama je bila garderoba koju je rukama pregledao i tada ništa nije pronašao. U donjem dijelu ormara pronašao je sivu metalnu kasu koju je izvukao na pod ispred ormara i pokušao da je otvori šrafcigerom kojim je ubo M. Pošto šrafcigerom nije mogao da je otvori pošao je u dnevni boravak i iz kutije u kojoj se nalazio šrafciger i drugi alat, uzeo kliješta – tkv. „kombinjerke“ sa ručkama tamne boje i ponovo se vratio u spavaću sobu, pa je tim kliještima uspio da otvori kasu. U kasi su bili papiri, koverte, novčanici, neke knjižice. Pretraživao je po pomenutim stvarima i kada je naišao na dokument koji se nalazio u zelenoj korici, pri čemu se ne može izjasniti da li je to bila zdravstvena knjižica ili pasoš, te kada je otvorio, iz korica je ispao novac u apoenima od po 50,00 eura, a koliko je novca bilo ne može se izjasniti jer ga tada nije brojao. Novac je stavio u prednji desni džep teksas plavih bermudi koje je na sebi imao, nakon čega je taj dokument sa zelenom koricom i ostale stvari koje je izvadio iz kase vratio u istu kasu. U sobi je pretražio i jedan manji ormar koji se nalazi u ćošku kod prozora ali iz njega ništa nije uzeo. Iz ormara u kojem je bila kasa uzeo je lanč kesu bijele boje i u nju stavio šrafciger sa kojim je ubo M.a, kliješta sa kojima je otvorio metalnu kasu i manji peškir sa kojim je očistio ruke, pošto je predhodno pošao u kupatilo i ruke oprao u lavabou, dodajući da se ovaj peškir nalazio na vješalici unutar kupatila. Sa ovim peškirom ništa nije brisao u spavaćoj sobi ili nekom drugom dijelu stana, već je prilikom izlaska iz stana ovim peškirom samo uhvatio kvaku sa unutrašnje strane vrata. Prije samog izlaska iz stana oprao je ruke i očistio ih ovim peškirom, a kada je šrafciger, kliješta i peškir stavio u lanč kesu, krenuo je prema izlaznim vratima stana. Pošto je otvorio vrata, uzeo je ključ koji se nalazio sa unutrašnje strane o kojem je visio jedan privezak. Sa tom kesom u rukama izašao je iz stana i isti zaključao ovim ključem a zatim sišao niz stepenice, a prije nego što je izašao iz zgrade, ključ je stavio u lanč kesu. Nakon izlaska iz zgrade uputio se lijevo prema ugostiteljskom objektu „M“, a zatim prešao ulicu Jovana Tomaševića i lanč kesu bijele boje sa šrafcigerom, kliještima, peškirom i ključem od stana, odbacio u kontejner koji se nalazio naspram ovog ugostiteljskog objekta sa druge strane ulice. Osim kese koju je odbacio u kontenjer i novca koji je pronašao u metalnoj kasi, iz M. stana ništa drugo nije uzeo sem praznu flašu od Koka kole koju mu je predhodno M. dao da natoči gorivo. Sa ovom flašom je pošao u prodavnicu čijeg se naziva ne može sjetiti a koja se nalazi u zgradi preko puta kontejnera gdje je kesu sa pomenutim stvarima odbacio. U prodavnici je kupio hljeb, jogurt koje je platio sa novcem kojeg&nbsp; je kod sebe predhodno imao, a imao je 20,00 eura. Kada je izašao iz prodavnice, mobilnim telefonom je pozvao „Euro taksi“, pa je sa taksi vozilom teget – plave boje, kojim je upravljala jedna ženska osoba, pošao do stare benzinske pumpe u Baru, gdje je sipao gorivo u bidon koji je predhodno pronašao kod kontejnera gdje je odbacio lanč kesu sa stvarima. Sa ovim taksi vozilom je otišao do mjesta gdje se nalazilo njegovo vozilo pa je gorivo sipao u svoje vozilo kojim se zatim uputio u pravcu svoje kuće. Napominje da za vrijeme dok se nalazio u ovom taksi vozilu, na mobilni telefon ga je pozvala njegova supruga Lj. i na njeno pitanje gdje je, kazao joj da je ostao bez goriva nakon čega su završili razgovor. Dalje je naveo da u stanu P.M. kada ga je ubo šrafcigerom i pretraživao stvari, bio je obučen u teksas plave bermude, košulju kratkih rukava bijele boje na kocke, a na nogama je imao platnene bijele patike sa crvenim detaljima, dok je M.&nbsp; bio obučen u tamne farmerke ili pantalone i svijetlu košulju kratkih rukava, dok nije primijetio što je M. imao na nogama. Kada je stigao svojoj kući, ušao je u spavaću sobu i u jednoj fioci sakrio novac koji je uzeo iz metalne kase P. ali ga tada nije prebrojao. Svojim ukućanima nije kazao što je uradio, da bi dva dana nakon dogadjaja njegova supruga Lj. saznala da je P. M. mrtav. Razgovarali su o tome, a on se trudio da prikrije što je uradio. Ni u jednom trenutku ukućanima nije spomenuo novac koji je odnio iz M. stana. Od tog novca u narednih nekoliko dana potrošio je oko 250,00 eura po prodavnicama, a kada je prvi put novac izbrojao bilo je 1.050,00 eura i taj novac više nije diran. Dana 02.07.2009. godine svojoj supruzi je kazao gdje se nalazi novac koji je uzeo iz stana P.m. ali joj nije rekao odakle je taj novac, a za novac joj je kazao pred sam odlazak u stanicu policije kada je išao na razgovor. Dodao je još da P.m. zna dugo vremena a zadnjih petnaest godina bili su u prijateljskim odnosima. Posjećivali su se s vremena na vrijeme i sa istim nikad nije imao sukoba niti nekih nerasčišćenih računa i slično. Mjesec dana ranije bio je kod M.a i zatražio mu pozajmicu od 150,00 eura a M. supruga D. koja je sa M. bila u stanu ponudila mu je 100,00 eura, ali kako je njemu trebalo još 50,00 eura to ponudjeni novac od D. nije uzeo već joj se samo zahvalio i izašao iz stana, a M. nije rekao bilo što, što bi ga uvrijedilo. Kazao je dalje da ubistvo P.m. nije planirao već se to desilo spontano dok je bio kod njega u stanu, te da se kaje što je M.a ubio. Na posebno postavljeno pitanje je naveo da je kreditno zadužen i da mu mjesečna rata kredita iznosi oko 250,00 eura, te da je u vrijeme dolaska kod M.a kada mu je tražio flašu za gorivo znao da je M. sam u stanu. Naveo je još da nije konzumirao alkohol prije dolaska kod M.a ni u njegovom stanu, niti je konzumirao narkotike, te da toga dana prije dolaska kod M.a u stan, nije imao zdravstvenih problema, da je toga dana bio na poslu u Luci Bar do 12,00 časova.<br>
<br>
U odbrani iznijetoj na zapisniku kod Istražnog sudije optuženi je naveo da živi u Baru, da je po zanimanju metalac, tačnije bravar i da je zaposlen u Luci Bar, da po malo zna da popravlja neke „kućanske“ stvari, mada nije neki stručnjak za „elektriku“. Porodicu P. poznaje već petnaest godina a upoznao je preko svoje supruge Lj. koja je rodom iz istog mjesta odakle je i porodica P. tj. iz Opštine Trebinje. Poznaje sina P.m. – Z. koji živi u Kragujevcu kao i njegovu suprugu,&nbsp; te sve u svemu da je porodicu pok. P.m. dobro znao. Išao je kod njih u stan u Baru gdje žive, te kada se M. supruga operisala od kukova išao je kod njih dva puta na stan, mada se prije toga dešavalo da prodje i po dva mjeseca da kod njih ne ode ni jedanput. Kada bi pošao zadržao bi se na kratko, a uvijek je bio čašćen, ugošćen i dočekan kao prijatelj. Ove dvije zadnje posjete bio je sa svojom suprugom Lj. da bi D., tj. M. suprugu D. vidjeli poslije operacije. Dakle, znao je dobro gdje stanuju kao i raspored u njihovom stanu. Poslije ove dvije posjete, od svoje supruge Lj je saznao da je D. pošla za Igalo na rehabilitaciju nakon operacije kukova. Znao je da M. ima novca u kući a takvo saznanje potiče iz razgovora koji je imao sa M.em i njegovom suprugom D., pa je oko mjesec dana prije kritičnog dogadjaja bio kod njih u stanu tražeći na zajam 155,00 ili 160,00 eura, kojeg iznosa se tačno ne može sjetiti. D. mu je predhodno govorila kako M. ima neke pare, mada nije pominjala cifru niti je on o iznosu pitao ali mu je kazala da pare u stanu drži u nekakvoj kasi, da je „tvrdica“ i da se teško odvaja od para. Po njenoj priči M. je tu kasu držao negdje u ormaru a kada je bio došao da traži navedeni iznos novca, M. mu je rekao da ima samo 30,00 eura dok mu je D. rekla kako ima 100,00 eura da mu da. U suštini ga nijesu odbili, a on je D. rekao da mu to ne predstavlja ništa kad nema cio iznos, zahvalio se i pošao. Nakon izlaska iz njihove kuće, kada je ušao u svoje vozilo našao je novac koji je unutar vozila bio izgubio, te nakon toga pozvao M.. suprugu D. i rekao joj: „Hvala ti D. što si mi ponudila ono na pozajmicu, ali sam ja našao svoje pare u autu i obavio sam poslove zbog kojih sam kod vas tražio pozajmicu“. Na posebno postavljeno pitanje, koji je to posao trebao da obavi sa nadjenim novcem u autu, kazao je da na to pitanje neće da odgovori. Nakon odlaska D. u Igalo, sa M.. se u prolazu srio možda dva puta u gradu, na kratko su se pozdravili i popričali o uobičajnim stvarima kao i uvijek i to su bila ta dva njihova susreta do kritičnog dana. Kada je navedenog dana pošao da izvrši opravku vozila i ostao bez goriva imao je od novca samo 20,00 eura. Servis „Š“ gdje je ostao bez goriva udaljen je od stana P.M. oko 4km, pa kada je došao kod zgrade gdje M. stanuje odlučio je da se popne gore do njega da bi od njega uzeo flašu i u flašu sipao gorivo koje je trebao da odnese do svog vozila. Misli da je bilo nešto poslije jedan sat kada je ušao u stan P.m., pošto mu je predhodno zazvonio na vrata, a M. koji je bio sam kući otvorio je vrata. M. ga u stan ponudio rakijom i na sto stavio bocu ali on nije htio da pije. Sjeo je na kauč u kuhinji dok je M. sjeo na stolicu blizu frižidera. Pričali su o uobičajenim stvarima medju kojima i o Trebinju. Kazao je dalje da ne može da ponavlja sam dogadjaj u stanu, da je to ispričao u policiji, da dobro zna šta je ispričao i da u cjelosti ostaje pri izjavi koju je dao u policiji. Medjutim, kazao je da se ne slaže sa navodima iz zapisnika sačinjenog kod policije da je M.a ubo u vrat ali ističe da mu je zadao udarac. Dalje je naveo da mu nije gurao glavu ispod donje stranice kreveta već je on tako pao, a da je tačno da ga je nakon toga više puta onim šrafcigerom ubo u predjelu vrata mada se toga pouzdano ne sjeća. Nije ga mučio, nije ga udarao u predjelu ledja, pa ako su mu polomljena rebra ne zna od čega mu je to. Svojim ukućanima nije pričao o ovom dogadjaju, mada im je rekao da je bio kod P.m., te svom pašanogu V. Ž.kazao da je moguće da će naći njegove otiske u M.. kući jer je tamo bio i ne sjeća se što im je sve pričao. Navodio je familiju da bude spremna da će on biti uhapšen jer je to očekivao. Na posebno postavljeno pitanje odgovorio je: da je prvo obio veliku kasu što je bila na podu i preturao sadržaj te kase ali da nije odmah tu našao novac pa je nastavio da pretura po obadva ormara tražeći pare. Pošto ih nije našao ponovo se vratio na metalnu kasu koju je predhodno obio i preturajući po njoj našao novac pri čemu se ne sjeća o kojem se iznosu radilo ali je taj novac uzeo i sa njim izašao. Kasa koju je obio imala je bravu, a nije pokušavao da nadje ključ od nje već je kasu razvalio, a P. D. mu nikad nije pominjala gdje M. drži ključ od kase. Naveo je dalje da kritične prilike M.a nigdje više nije „takao“ šrafcigerom bez u predjelu vrata kako je to već ispričao, a ne zna da li je prvo oprao šrafciger pa razvalio kasu ili je kasu obijao sa onako krvavim šrafcigerom. Iz pomenute kutije za alat je uzeo šrafciger, motocange a iz stana je iznio sem tog alata i praznu flašu od Koka – kole, ključ sa kojim je zaključao vrata i peškir kojim je predhodno u kupatilo očistio ruke, dodajući da je moguće da je sa tim peškirom očistio šrafciger i motocange te sve to skupa ubacio u kontejnjer. Flaša od Koka – kole zapremine od 2 litra koju mu je dao P. M., nadjena je u gepek njegovog vozila. Ponovio je da toga dana nije konzumirao alkohol niti bilo kakve ljekove mada ga u zadnje vrijeme dosta boljela glava ali nije išao kod ljekara. Nikome ne duguje neku veću svotu novca, a ako duguje to su sve sitniji dugovi. Tačno je da je nakon ovog dogadjaja vratio dug od 25,00 eura u jednoj prehrambenoj prodavnici. Dalje navodi da ne može da objasni što mu je bilo, da je sve to trajalo možda nekih 20 minuta koliko se sjeća a nakon dogadjaja u stanu P.m. nije primijetio da je imao krvi na majici, bermudama i patikama. Na kraju je kazao da je svjestan šta je uradio, svjestan je koje je krivično djelo napravio, spreman je da za to odgovara, te da mu je žao i da se zbog svega toga kaje.<br>
<br>
Na glavnom pretresu optuženi je izmijenio svoju odbranu i kazao da nije izvršio krivično djelo koje mu se stavlja na teret. Naveo je da je P.M. i njegovu suprugu poznavao oko 15 godina prije M. smrti te da je M. stan od njegovog udaljen oko 2km, da su se medjusobno posjećivali s tim što je on više puta dolazio kod M.a i njegove supruge nego oni kod njega, a da mu je bilo poznato da su M. i supruga mu D. živjeli sami u stanu. Poznaje i njihovog sina Z koji od kako se oženio ne živi više sa njima već u Kragujevcu. Potvrdio je da je oko mjesec dana prije M. smrti dolazio kod njega na stan tražeći na zajam nešto novca, a koliko se sjeća radilo se o sumi od 150,00 eura. Povodom M. smti privela ga je policija pa je on dajući iskaz pred policijom priznao da je M. lišio života. Medjutim i ako je priznao, to nije tačno, jer je takav iskaz u policiji dao zbog toga što je tamo bio maltretiran – psihički, pošto mu je prijećeno od strane inspektora koji su ga saslušavali. Jedan od inspektora mu je predhodno bio rekao da će dovesti njegovog sina, pominjući da je možda njegov sin saučesnik pa im je on rekao da ga ne moraju dovodit te je pristao da potpiše ono što je na zapisniku u policiji bilo napisano kako bi mu ostavili porodicu na miru, dodajući da je branilac koji mu je bio angažovan po službenoj dužnosti u policiji bio prisutan samo prilikom potpisivanja izjave. U policiji je saznao da je pok. P. M. ubijen ubodima šrafcigera ali da on to nije učinio. Navodi da je živio časno i pošteno, nije se bavio nikakvim kriminalom i ništa loše nije uradio. Na postavljeno pitanje je kazao da je onoga dana kada se desilo ubistvo P.m. njemu nestalo gorivo u vozilu, te da je plastičnu flašu radi točenja goriva uzeo sa jednog kontejnera. Tačno je da je strahovao da može biti pozvan u vezi ovog ubistva pošto je ranije posjećivao P.m.. Što se tiče novca koji je predao supruzi u iznosu od 1.050,00 eura, taj novac je dobio putem kredita koji je njegova supruga bila podigla kod Oportunit banke ali da se ne može izjasniti kad je tačno taj kredit bio podignut. Naveo je još da je dana 22.06.2009. godine bio na poslu u Luci Bar gdje radi kao mašinbravar, do 13 ili do 13,10 časova što znači da je ranije izašao, pošto u Luci&nbsp; nije bilo posla, a inače praksa je da kada posla nemaju mogu ranije on i njegove kolege da izadju iz firme. Na kraju u završnoj riječi je izjavio da se ne osjeća krivim za krivično djelo koje mu se stavlja na teret.<br>
<br>
Branilac optuženog u završnoj riječi je naveo: da tokom postupka nijesu sprovedeni materijalni dokazi kojima se nedvosmisleno i nesporno utvrdjuje da je optuženi izvršio krivično djelo stavljeno mu na teret, te predložio da ga sud oslobodi od optužbe, a u koliko je sud pak drugačijeg mišljenja, da prilikom izricanja kazne ima u vidu olakšavajuće okolnosti koje stoje na strani optuženog.<br>
<br>
Sud je na pretresu izveo dokaze: saslušanjem predstavnika oštećene porodice P. D. saslušanjem svjedoka V. Lj. i V. Lj.2, čitanjem iskaza svjedoka K. D. datog na zapisniku o glavnom pretresu od 16.02.2010. godine, čitanjem iskaza svjedoka R. M. datog na zapisniku o glavnom pretresu od 16.02.2010. godine, čitanjem iskaza svjedoka K. S. datog na zapisniku pred istražnim sudijom ovog suda od 15.07.2009. godine i na zapisniku o glavnom pretresu od 05.05.2010. godine, čitanjem zapisnika o uvidjaju Istražnog sudije Višeg suda u Podgorici Kri.br.615/09 od 24.06.2009. godine, čitanjem zapisnika o obdukciji tijela pok. P.m. od 06.07.2009. godine kao i dopune obdukcionog zapisnika od 06.07.2009. godine, čitanjem nalaza i mišljenja sudskog vještaka medicinske struke dr Č. D. od 31.08.2009. godine i neposrednim saslušanjem ovog vještaka, čitanjem potvrde o privremeno oduzetim predmetima Uprave policije PJ Bar Ku.br.258/09 od 02.07.2009. godine na ime V. Lj.2, čitanjem potvrde o privremeno oduzetim predmetima Uprave policije PJ Bar Ku.br.258/09 od 02.07.2009. godine na ime V. Lj, čitanje potvrde izdate od Crnogorske Komercijalne banke filijala Bar od 25.06.2009. godine te vršenjem uvida u priznanicu, čitanjem zapisnika o pretresu stana i drugih prostorija Uprave policije PJ Bar Ku.br.258/09 od 02.07.2009. godine, čitanjem potvrde o vraćanju predmeta Uprave plicije PJ Bar Ku.br.258/09 od 25.06.2007. godine na ime P. D., čitanjem službene zabilješke Uprave plicije PJ Bar Ku.br.258/09 od 03.07.2009. godine, čitanjem dvije službene zabilješke Uprave policije PJ Bar Ku.br.258/09 od 03.07.2009. godine, čitanjem službene zabilješke Uprave Policije PJ Bar od 24.06.2009. godine, čitanjem službene zabilješke Uprave Policije PJ Bar Ku.br.258/09 od 24.06.2009. godine, čitanjem izvještaja o vještačenju Uprave policije – Forenzičkog centra Danilovgrad br.21500 – 419 – 3 /09 od 07.08.2009. godine, čitanjem zapisnika od daktiloskopskoj pretrazi i vještačenju tragova kapilarnih linija br.689/09 Uprave policije – Forenzičkog centra Danilovgrad od 07.07.2009. godine, čitanjem zapisnika o daktiloskopskom vještačenju br.517/09 od 10.07.2009. godine, čitanjem zapisnika o daktiloskopskoj pretrazi tragova kapilarnih linija br.690/09 Uprave policije – Forenzičkog centra Danilovgrad od 03.07.2009. godine, čitanjem zapisnika o daktiloskopskoj pretrazi i vještačenje tragova kapilarnih linija br.659/09 Uprave policije – Forenzičkog centra Danilovgrad od 03.07.2009. godine, čitanjem zapisnika o o daktiloskopskom vještačenju br.691/09 Uprave policije – Forenzičkog centra Danilovgrad od 10.07.2009. godine, čitanjem izvještaja o vještačenju tragova krvi br.711/09 od 14.08.2009. godine, čitanjem nalaza i mišljenja komisije vještaka medicinske struke od 07.06.2010. godine i predstavnika ove komisije – vještaka medicinske struke neuropsihijatra dr M. S., uvidom u fotodokumentaciju Uprave policije - Forenzičkog centra Danilovgrad br.711/09 od 14.08.2009. godine, uvidom u fotodokumentaciju Uprave policije br.271/09 od 24.06.2009. godine, uvidom u fotodokumentaciju Uprave policije PJ Bar br.17 – 28 – 244 – 1196 /2103 od 24.06.2009. godine, uvidom u fotodokumentaciju sa sikom lica mjesta Uprave policije PJ Bar br.271/09-1 od 24.06.2009. godine i čitanjem izvoda iz kaznene evidencije za optuženog dostavljen od Uprave policije PJ Podgorica br.17-11-245/09-1859 od 06.07.2009. godine.<br>
<br>
Svjedoci V. Lj. i V. LJ2, koje su u srodstvu sa optuženim (jer su istom supruga odnosno svastika), iskoristile su svoje zakonsko pravo da ne svjedoče, te kao svjedoci nijesu davale izjave.<br>
<br>
Svjedok K. S., u svojoj izjavi je kazala da je zaposlena kao taksi vozač u Baru. Ne sjeća se&nbsp; datuma, ali se sjeća da je dobila poziv sa Centrale da podje kod picerije „Montenegro“, a kasnije je saznala da je to u blizini stana ubijenog P.m.. Tamo je došla, pa je u vozilo ušao čovjek koga je u policiji kao gradjanina opisala, a isti je tražio da ga poveze do pumpe da sipa gorivo. Nije se okretala kad je sjeo na zadnje sjedište i nije vidjela šta ima – da li bidon i bocu od 2 litra ili samo bidon. Povezla ga je do pumpe u centru grada. Sav njihov razgovor za to vrijeme sveo se na to što ga je ona pitala da li ima bidon da sipa gorivo i ne zna u što ga je sipao, a kada se vratio da sjedne u vozilo, rekla mu je da sjedne naprijed da joj vozilo ne bi isprljao, odnosno da ne bi prosuo benzin, ali je on ipak sjeo pozadi, a gorivo ostavio iza njenog sjedišta. Nije vidjela u šta je bio obučen, pa prema tome nije ni vidjela da li po njemu ima tragova krvi. Zna da mu je u toku vožnje zazvonio mobilni telefon, razgovor nije čula, a kad je taj razgovor završio, samo je rekao: „žena me zove, viče na mene, pokisla je“, a na to je ona odgovorila da nije jedina, a inače toga dana je povremeno padala kiša. Ona ga je zatim odvezla u naselje Polje, gdje je on i tražio, zahtijevajući da ga vozi do bijelog „G.“ pa ga je tu i ostavila, a nema neko posebno zapažanje da li je izgledao uznemireno odnosno usplahireno. Vožnju je platio novčanicom od 5,00 eura i nije htio kusur od 20 centi, a predhodno tokom vožnje je pričao kako nema para, da je pozajmio od druga 20,00 eura i pitao da li će mu 5,00 eura za vožnju biti dovoljno, rekavši da mu je to sve što mu je ostalo. Dalje navodi da ga je ona znala kao pojavu u Baru i sjeća se da je dolazio na taksi stanicu „Topolica“ i vozio se sa taksijem, a vozili su i njegovu ženu i djecu, a odjedamput je prestao da se vozi, pa predpostavlja da je tada kupio auto.<br>
<br>
Svjedok K. D. je posvjedočio da radi u Upravi policije PJ Bar kao službenik za suzbijanje krvnih i seksualnih delikata, pa se sjeća kada je povodom ubistva P.m. u Upravu policije pozvan i po pozivu došao V.D.. Nakon što je došao bio je na poligrafskom ispitivanju, poslije čega je on sa njim obavio razgovor u svojstvu gradjanina. Zatim mu je saopštio zbog čega je osumnjičen, pa je pozvan branilac advokat R. M. iz Bara koji mu je odredjen po službenoj dužnosti, te u prisustvu branioca izvršio saslušanje osumnjičenog V.. Prije saslušanja, osumnjičenom V. je omogućeno da obavi povjerljivi razgovor sa braniocem, u posebnoj prostoriji i tek nakon toga pristupilo se njegovom saslušanju. On ga je saslušavao i to u prisustvu svog kolege Dž. V. koji je sada rukovodilac ekspoziture policije u Budvi i u prisustvu zamjenika VDT-a R. V. Prilikom saslušanja osumnjičeni V. je priznao izvršenje djela i detaljno opisao kako je to učinio, gdje je potom pošao, pa nakon što je takva njegova izjava uzeta na zapisnik osumnjičeni je taj zapisnik potpisao i misli da na zapisnik nije imao nikakvih primjedbi. Zapisnik je potpisao i njegov branilac – adv. R. M.&nbsp; Tvrdi da prema osumnjičenom V.u nije primjenjivana sila ni prijetnja – ni prije niti u toku saslušanja. Misli da je sa osumnjičenim predhodno dva puta obavljen informativni razgovor i to u periodu od ubistva oštećenog P.m. pa do poligrafskog ispitivanja, a radi se o periodu od nekoliko dana. Oba puta nakon obavljenog informativnog razgovora, osumnjičeni je odlazio kući. On (tj. ovaj svjedok), V.a je saslušavao dva puta u svojstvu osumnjičenog. Prvi put kada ga je saslušavao, osumnjičeni se branio ćutanjem, dok je drugi put, po proteku izvjesnog vremena, osumnjičeni izrazio želju da iznese odbranu i tom prilikom priznao izvršenje djela, detaljno ispričao kako je to uradio i kazao da se zbog toga kaje. Oba puta prilikom njegovog saslušavanja bili su prisutni njegov branilac po službenoj dužnosti i zamjenik VDT-a.<br>
<br>
Svjedok R. M. je u svjedočkom iskazu naveo da je za ovaj slučaj ubistva, bio pozvan od strane policije u Baru, pošto je kao advokat bio odredjen za branioca po službenoj dužnosti. Kada je došao u policiju, omogućeno mu je da sa osumnjičenim u posebnoj prostoriji obavi povjerljivi razgovor koji je trajao oko 20 do 30 minuta. Tom prilikom on i osumnjičeni su zauzeli stav da se isti brani ćutanjem, pa nakon što je u njegovom prisustvu, u prisustvu inspektora policije i zamjenika VDT-a osumnjičeni dao izjavu da će se braniti ćutanjem, zapisnik sa takvom izjavom je potpisan kako od osumnjičenog (tj.sada optuženog), tako i od strane njega kao branioca. On je zatim pošao iz zgrade policije, ali ga je kasnije inspektor koji je vodio slučaj pozvao i kazao mu da je osumnjičeni odlučio da ponovo dade iskaz, pa je on došao i sa osumnjičenim ponovo obavio povjerljivi razgovor u posebnoj prostoriji. Tom prilikom je od osumnjičenog posebno insistirao da mu kaže da li je to njegova slobodna volja da ponovo dade iskaz. Osumnjičeni je rekao da želi da ponovo dade iskaz i da je to njegova slobodna volja. Zatim su ušli u prostoriju kod inspektora koji ga je saslušavao u njegovom prisustvu i prisustvu zamjenika VDT-a. Tvrdi da ono što je tom prilikom uneseno u zapisnik je iskaz osumnjičenog, vjerodostojno unesen pa su taj zapisnik potpisali on i osumnjičeni. Naveo je još da mu osumnjičeni prilikom obavljanja razgovora nije rekao da je prema njemu primjenjivana bilo kakva sila ili prijetnja, niti da je imao bilo kakve povrede. Na posebno postavljeno pitanje branioca optuženog, ovaj svjedok je kazao da je bio prisutan od prvog do zadnjeg minuta saslušanja, da je sa izuzetnom pažnjom bio uključen u tok saslušanja i unošenja izjave u zapisnik koji je od strane inspektora jasno i glasno diktiran.<br>
<br>
Iskaze naprijed saslušanih svjedoka sud cijeni kao objektivne i uvjerljive, jer su se isti izjašnjavali o činjenicama i okolnostima koje su im bile poznate, odnosno koje su rezultat njihovog neposrednog opažanja.<br>
<br>
Ovlašćeni predstavnik oštećene porodice P. D. pridružila se krivičnom gonjenju protiv optuženog i istakla imovinsko – pravni zahtjev u iznosu od 1.700,00 eura.<br>
<br>
Iz zapisnika o uvidjaju istražnog sudije ovog suda Kri.br.615/09 od 24.09.2009. godine, na koji inače nije bilo primjedbi, utvrdjuje se da je dana 24.06.2009. godine u 15,10 časova u Baru, u svom stanu u ul. Popa Dukljanina br. na V spratu nadjen mrtav P. M. iz Bara. Beživotno tijelo P.m. zatečeno je u spavaćoj sobi stana, i to odmah po lijevoj strani ulaznih vrata, na desnom boku, glavom uz francuski ležaj koji se nalazi po sredini sobe, a nogama ka ulaznim vratima sobe. Na tepihu ispod tijela i to ispod grudnog koša nalazi se velika mrlja krvi, a primijetne su rane po potiljačnom dijelu vrata pok. P.m.. Francuski ležaj u spavaćoj sobi je neraspremljen, kao i kauč, a ispod prozora nalazi se šivaća mašina koja je sklopljena, a izmedju šivaće mašine i regala je metalna kasa na kojoj je primijetno oštećenje u predjelu brave, te vidljivi tragovi krvi na ormaru, regalu, šivaćoj mašini i na toj metalnoj kasi kao i kasi koja je vidna u dvokrilnom ormaru i to u gornjem dijelu ormara. Tijelo pok. P.m. bilo je obučeno u bijelu kariranu košulju kratkih rukava i tamne farmerice, košulja natopljena krvlju u predjelu grudi, u predjelu glave tragovi krvi. Lijevi ormar koji se nalazi u ćošku izmedju prozora i francuskog ležaja, jednim krilom je otvoren, a na gornjoj polici ovog ormara nalazi se metalna kutija sa ljekovima i porodičnim dokumentima, a na istoj se nalazi kartonska kutija, te na obadvije kutije tragovi krvi kao i na gornjem dijelu šivaće mašine. Metalna kasa izmedju šivaće mašine i bijelog regala sa zatečenim tragovima krvi, nasilno je otvorena, sa isječenim metalom u predjelu brave, koja je nedostajala, a na poklopcu kase bila je plastična futrola koja najvjerovatnije služi za lična dokumenta. Podizanjem poklopca metalne kase primijetni su tragovi krvi na kovertama i papirima koji se nalaze u kasi. U regalu po desnoj strani vrata ove sobe, na garederobi, jastucima, posteljini i na plastičnim kesama koje se nalaze u gornjem i srednjem dijelu regala, vidni su tragovi krvi, kao i na kovertima koji se nalaze u otvorenom dijelu regala. U kuhinjskom dijelu stana nema tragova premetačine, a jedno prozorsko krilo je otvoreno. Iza kuhinjskih vrata, nalazi se priručna polica za odlaganje stvari i u njoj metalna kutija u kojoj se nalazi alat – čekić, nož, električni kabal i dr s tim što se na drvenoj dršci čekića vidi obris nalik na krv. U kupatilu i hodniku nema tragova premetačine ili krvnih obrisa.<br>
<br>
Iz obdukcionog zapisnika sa zaključkom vještaka obducenta dr Č.D. od 27.06.2009. godine, utvrdjuje se da je izvršena obdukcija mrtvog tijela P.M., starog 69 godina, da je njegova smrt nasilna i nastupila je usled iskrvavljenja iz lijeve glavine arterije, duž kanala ubodine, nanesene šiljkom zamahnutog mehaničkog orudja. U zapisniku je konstatovano više ubodnih rana oblika čunasto – pravouganih i to: na prednjoj bočnoj lijevoj strani vrata na 155cm iznad ravni tabana, jedna rana promjera 11x2mm, na zadnjoj strani vrata u donjem dijelu potiljačnog predjela i to 4&nbsp; rane sa lijeve a 3&nbsp; rane sa desne središne uzdužne linije – ukupno 7 rana, dubine do 1mm, ravnih dijelom nagnječenih i krvlju podlivenih ivica i strana, u lijevom dojkinom predjelu na 129cm iznad ravni tabana i na 12 cm ulijevo od prednje , srednje uzdužne linije nalazi se sasvim površinasta koso postavljena rana, dužine 8mm, širine 1mm, neravnih, nagnječenih i krvlju podlivenih ivica i strana koje su sasušene, te u lijevom tjemenom predjelu poprečno postavljena crtasta rana dužine 8 x 1mm, pokrivena sasušenom krvlju, a sve ove rane nanesene su šiljkom zamahnutog mehaničkog orudja. Sem ovih rana konstatovane su i oguljotine kože u lijevom tjemenom i zaušnom predjelu, lijevom sljepoočnom predjelu, desnom čeonom predjelu, desnom obrazu na više mjesta, u predjelu vrha bratka sa donje strane cijelom površinom, na prednjoj strani lijevog ramena, po spoljašnjoj strani lijevog stopala, te na lijevom laktu, na spoljašnjoj strani lijevog stopala, na gornjoj strani palca, desnog stopala i sve ove oguljotine nastale su djelovanjem tupine mehaničkog orudja. Uz to, konstatovani su manji krvni podlivi kože na lijevom obrazu na više mjesta tačkasto, te u lijevom zaušnom predjelu, na lijevom laktu, na desnom kuku crtasto dužine 8 mm i u desnom slabinskom dokičmenom predjelu, a svi ovi podlivi nastali su takodje djelovanjem tupine mehaničkog orudja. Na kraju u obdukcionom zapisniku se konstatuje da je smrt „ubilačkog porijekla“, a u vrijeme umiranja kod oštećenog nije postojalo stanje alkoholisanosti.<br>
<br>
Iz zaključka sa mišljenjem ovog vještaka od 31.08.2009. godine i dopune koju je dala na zapisniku o glavnom pretresu od 05.05.2010. godine, utvrdjuje se da je oštećeni P. M. zadobio tešku tjelesnu povredu – ubodnu ranu na prednjoj bočnoj lijevoj strani vrata, od koje je kod oštećenog usljed iskrvavljenja arterije nastupila smrt, kao i sedam površinastih ubodnih rana za zadnjoj strani vrata i u donjem potiljačnom predjelu, površinastu ranu sjekotinu – razderinu u lijevom zaušnom potiljačnom predjelu, površinastu ranu ubodinu, u lijevom dojkinom predjelu, površinastu ranu ubodinu u lijevom tjemenom predjelu, potpuni prelom rebara bez dislokacije VI,VII, VIII i IX rebra sa desne strane, te VII rebra i u pazušnoj liniji, brojne oguljotine po glavi i tijelu. Ubodna rana na prednjoj bočnoj lijevoj strani vrata sa skoro potpunim predvajanjem lijeve glavine arterije i kanalom dužine oko 10cm koji je horizontalan, bila je smrtonosna i dovela je do iskrvavljenja, da je smrt zbog povrede ove arterije nastupila oko 5 do 10 minuta nakon povredjivanja iste, da je gubitak svijesti zbog gubitka krvi nastupio 3 do 5 minuta nakon povredjivanja ove arterije i da je za to vrijeme – tj. do gubitka svijesti usled iskrvavljenja, oštećeni trpio bolove jakog inteziteta. Na postavljeno pitanje vještak dr Č. D. je navela da su navedene povrede u predjelu vrata nastale šiljkom mehaničkog orudja i to sigurno šrafcigerom u predjelu lijeve strane i na zadnjoj strani vrata uključujući i povredu koja je dovela do smrti, a to zaključuje na osnovu izgleda ulaznih rana, te na osnovu kanala smrtnonosne rane, s tim što pojašnjava da su povrede na&nbsp; zadnjoj strani vrata približno čunastog i pravougaonog oblika, iste su plitke i odgovaraju vrhu šrafcigera, povreda na lijevoj strani vrata opisana pod tač.3 obdukcionog zapisnika ima nepravilan oblik – čunasto provougaoni, promjera 11 x 2 mm što upravo odgovara vrhu pljosnatog dijela šrafcigera, te njegovom ovalnom ostalom dijelu. Na glavnom pretresu od 12.09.2011. godine ostajući pri navedenom Zaključku sa nalazom i mišljenjem i dopuni koju je dala na glavnom pretresu od 05.05.2010. godine vještak dr Č.D. je dalje navela da dozvoljava ogućnost da je povreda na prednjoj stani vrata nanesena među prvima, ali ne i prva, da su prelomi rebara kod oštećenog nastali padom i udarom o tvrdu podlogu, kakav je npr. kauč, pod i sl, da je do povrede u vidu preloma rebara oštećenog došlo nakon smrtonosne povrede, i da su povrede rebara nastale posljednje u nizu povreda. Dalje je navela da je optuženi P. M. najvjerovatnije bio svjestan prilikom zadobijanja povreda na zadnjoj strani vrata, a to su površinaste i crtaste sjekotine, dok prilikom zadobijanja preloma rebara pouzdano tvrdi da je bio živ, ali ne može tvrditi da je bio svjestan, s obzirom da je prije te povrede (tj. prije preloma rebara) obilno krvario. Povrede opisane pod tač. 5 i 6 obdukcionog zapisnika (a to su povreda u lijevom zaušno-potiljačnom predjelu, koso-crtasta rana dužine 7mm, a dubine 1mm, i površinasta koso postavljena crtasta rana u dojkinom predjelu dužine 8mm a širine 1mm) ukazuju da je prilikom zadobijanja tih povreda sada pok P.m. bio živ i svjestan, da je davao otpor , tako da je povreda pod tač. 6 sigurno nastala prije smrtonosne povrede. Vještak dalje navodi, da povrede opisane pod tač. 8 obdukcionog zapisnika (a to su mnogobrojne oguljotine na različitim djelovima tijela), nedvosmisleno ukazuju da je P.m. udaran i tupim sredstvom dok je bio svjestan, kao npr. stisnutom šakom, drškom predmetnog šarafcigera, nogom obuvenom u cipelu i sl, a što se tiče međusobnog položaja optuženog i oštećenog kod zadobijanja povreda u vidu preloma rebara, vještak konstatuje da se optuženi mogao nalaziti bilo gdje, jer su ove povrede (tj. povrede rebara) nastale padom i udarom o tvrdu mehaničku podlogu. Vještak dalje nalazi da je pok. P. M. prvo zadobio ogrebotinu vrhom šarafcigera u predjelu lijeve strane grudi u položaju licem u lice sa optuženim, a potom više udaraca tupim sredstvom u predjelu glave i lica, takođe u položaju licem u lice, potom smrtonosnu povredu u predjelu lijeve strane vrata, a zatim sve ostale povrede. Crtaste kose povrede koje su detaljno opisane u obdukcionom zapisniku i koje se vide na foto-elaboratu, a nalaze se na zadnjoj strani vrata, ukazuju da je sada pok. P. M. prilikom zadobijanja tih povreda pružao otpor, odnosno bio svjestan i živ, i to najmanje 5min, a najviše 10min. nakon zadobijanja smrtonosne povrede. Jednostruki prelom tri rebra, te dvostruki prelom jednog rebra bez dislokacije, kod čovjeka koji je živ i svjestan su povrede koje dovode do bolova srednjeg do jakog inteziteta. A s obzirom da u konkretnom slučaju kod oštećenog nije bilo prodora plućne maramice u kojoj se nalaze veoma gusto raspoređeni receptori za bol, to ova povreda (tj. povreda rebara) nije dovela do bola veoma jakog inteziteta. Ukoliko je pak oštećeni prije zadobijanja ove povrede bio izgubio svijest, te bolove zasigurno nije osjećao, a po mišljenju vještaka, oštećeni nije bio svjestan, jer su te povrede (tj. povrrede rebara) bile poslednje u nizu. Na posebno postavleno pitanje da li je oštećeni trpio takvu vrstu bola i straha koja prevazilazi uobičajeni bol i strah koje doživljava lice koje je svjesno da ga drugo lice lišava života, vještak je odgovorila: da je gubitak svijesti zbog gubitka krvi nastupio oko 3 - 5 min nakon povređivanja glavine arterije, i za to vrijeme oštećeni je trpio bolove jakog inteziteta, a s obzirom na broj i lokalizaciju rana i povreda ti bolovi su bili jačeg inteziteta od bolova koje bi trpljela osoba koja bi imala samo povredu navedene arterije npr. projektilom iz vatrenog oružja.<br>
<br>
U nalazu i mišljenju Komisije sudskih vještaka: neuropsihijatra prof. dr M. S., psihijatra dr G. Ž. i psihologa B. S. – I., konstatuje se da je V.D. osoba prosječnih intelektualnih potencijala čiji nivo opšte&nbsp; informisanosti sasvim odgovara njegovoj kalendarskoj dobi, intelekualnom statusu i nivou obrazovanja. Na planu ličnosti, izražena je introverzija, nepovjerljivost i nesigurnost, što je vidljivo i u njegovom ponašanju jer kao osoba reaguje somatizacijom u problemskoj situaciji ( psihosomatski sindrom). Na testu ličnosti je naglašena mogućnost fobičnog i opsesivno – kopulzivnog&nbsp; ponašanja, vrlo niska nekontrolisanost i agresivnost ukuzuju da se jako kontroliše, da spada u osobe koje su nesvadljive, pasivne i bez životne ekspanzivnosti. Nije impulsivan i izbjegava socijalne kontakte. Kod neposrednog psihijatrijskog pregleda, optuženi negira duševna oboljenja u djetinjstvu kao i u adolescentnoj dobi. Takodje negira duševnu psihopatologiju u porodici, navodeći da nije imao potreba za psihijatrijskim tretmanom. Kod istog nije zapažena psihotična fenomenologija prilikom pregleda. Prisutne su samo blaže neurotske smetnje u okviru situacione neuroze sa somatizacijom. U nalazu se dalje konstatuje da je poznato i srijeće se u sudskoj praksi da voljno lažno priznanje djela dolazi dobrovoljno od duševnih bolesnika sa sumanutim idejama, morbidnom depresijom ili privlačenjem pažnje putem medija od strane osoba sa poremećajem ličnosti, a što nije slučaj sa optuženim. Komisija vještaka na kraju u svom mišljenju zaključuje da je optuženi V.D. osoba prosječnih intelektualnih sposobnosti, ne boluje od trajnog duševnog oboljenja, ne pokazuje simptome zaostalog duševnog razvoja, kao ni težeg duševnog poremećaja. U vrijeme kada je djelo izvršeno isti je mogao da shvati značaj svog djela i da upravlja svojim postupcima.<br>
<br>
Predstavnik komisije vještaka prof. dr M.S. na glavnom pretresu je ostao pri navedenom nalazu i mišljenju, te na pitanje branioca optuženog dao pojašnjenje dijagnoze „F43“ i „F60“ koje se pominju u medicinskoj dokumentaciji uptuženog, a koja dokumentacija potiče iz ZIKS-a, te pojasnio da prema medjunarodnoj klasifikaciji bolesti dijagnoza „F43“ označava posttraumatski stresni poremećaj, a „F60“ da označava poremećaj ličnosti. Ovaj vještak je dalje naveo da je dijagnoza „E60“ koja označava poremećaj ličnosti postavljena na pregledu u ZIKS- u, u periodu nakon izvršenja djela, da o tom poremećaju nema medicinske dokumentacije iz „preddeliktnog“ perioda koja bi ovu dijagnozu potvrdjivala ali čak i da je u „preddeliktnom periodu“ ta dijagnoza postavljena, to ne bi uticalo na uračuljivost, jer u principu ove osobe su uračunljive, odnosno sposobne da shvate značaj svog djela i da upravljaju svojim postupcima ukoliko nema drugih pospješujućih faktora u vrijeme izvršenja krivičnog djela a ti faktori su: alkohol, droga ili afektivno stanje, što u konkretnom slučaju kod optuženog u vijeme izvršenja djela ne postoji. Na posebno postavljeno pitanje branioca optuženog, vještak je naveo da poremećaj ličnosti ne daje osnov za lažno priznanje, te istakao da navedena dijagnoza tj. poremećaj ličnosti ne utiče na uračnuljivost optuženog u vrijeme izvršenja djela. Vještak je još dodao da je ova dijagnoza postavljena od jednog psihijatra u tzv. „penalnim uslovima“ tj. u ZIKS-u, te nije postavljena po standardima psihijatrije, jer po standardima psihijatrije za postavljanje ove dijagnoze, uzima se period od djetinjstva do odraslog doba, pošto ima osoba koje su asocijalne u adolescentnom periodu, a to su obično osobe koje su izvršioci nekih krivičnih djela. U konkretnom slučaju za optuženog nijesu imali takve podatke, ali su naveli da optuženi pokazuje neurotske crte ličnosti sa emocionalnom labilnošću. Vještak je na kraju ponovio da navedena dijagnoza – poremećaj ličnosti, koja je inače postavljena od strane psihijatra za vrijeme boravka u ZIKS-u ne utiče na uračunljivost optuženog u vrijeme izvršenja djela.<br>
<br>
Navedeni obdukcioni zapisnik za zaključkom vještaka – obducenta dr Č. D. od 27.06.2009. godine, te njen Zaključak sa mišljenjem od 31.08.2009. godine, i njenim usmenim izjašnjenjima od 05.05.2010. godine i 12.11.2011. godine, kao i nalaz i mišljenje Komisije vještaka od 07.06.2010. godine i izjašnjenje predstavnika ove Komisije – vještaka neuropsihijatra dr M.S. sa glavnog pretresa od 22.06.2010. godine, za sud su logični i uvjerljivi, dovoljno argumentovani i obrazloženi, zasnovani na pravilima struke, pa ih sud kao takve prihvata, te imajući u vidu opisani mehanizam nastanka povreda oštećenog P.m., sud zaključuje da su povrede u predjelu vrata oštećenom upravo nanesene šrafcigerom (kako je to i opisao optuženi u svojim iskazima u predkrivičnom i predhodnom postupku a potvrdila vještak medicinske struke dr Č.), da je povreda šrafcigerom u predjelu bočne lijeve strane vrata oštećenog sa skoro potpunim predvajanjem lijeve glavine arterije bila smrtonosna usljed iskrvavljenja, da je nastala prije povrede u vidu preloma rebara, te da je do povrede rebara došlo usljed udara, tj. pada tijela oštećenog na pod spavaće sobe. Iz nalaza i mišljenja Komisije vještaka, te usmenog izjašnjenja predstavnika ove komisije na glavnom pretresu dr M.S., zaključuje da je optuženi V.D. u vrijeme izvršenja kvičnog djela bio uračunljiva osoba, tj. mogao je da shvati značaj svog djela i da upravlja svojim postupcima. Kod prednje ocjene navedenog nalaza koji u cjelosti prihvata, sud nije prihvatio predlog odbrane da se navodno, zbog toga što dijagnoza „poremećaj ličnosti“ nije utvrdjena po standardima psihijatrije, izvrši ponovno psihijatrijsko vještačenje. Takav predlog nije prihvaćen, tim prije što navedena dijagnoza, kako to ističe vještak, nije od uticaja na ocjenu uračunljivosti optuženog u vrijeme izvršenja krivičnog djela.<br>
<br>
Iz potvrde o vraćenim predmetima UP PJ Bar br.Ku. 258/09 od 25.06.2009. godine, utvrđuje se da je P. D. vraćen novac u iznosu od 1.500,00€.<br>
<br>
Iz potvrde o privremeno oduzetim predmetima Uprave policje Podgorica PJ Bar br. Ku.258/09 od 02.07.2009. godine, utvrdjuje se da je od V. LJ2 oduzet „zamotaj“ novca povezan zelenom lastikom i to 1.050,00 eura u apoenima od po 50 eura (21 x 50 eura), iz potvrde o privremeno oduzetim predmetima UP PJ – Bar br. Ku. 258/09, koji glasi na ime V. Lj. utvrdjuje da je od iste iz stana privremeno oduzeto više predmeta medju kojima više komada odjeće, obuće, boca PVC od koka kole, bidon PVC od 5 litara sa benzinom pronadjen u prtljažniku motornog vozila&nbsp; i dr, dok se iz potvrde istog broja i datuma Uprave policije PJ Bar sa priloženim priznanicama utvrdjuje da su od V. Lj oduzete 4 priznanice (potvrde) o izvršenoj isplati novca Oportuniti banke, a Iz potvrde Crnogorske komercijalne banke – filijala Bar od 25.06.2009. godine, utvrdjuje se da je P. M. kod ove banke dana 19.06.2009. godine podigao penziju u iznosu od 240,00 eura.<br>
<br>
Iz zapisnika o pretresanju stana i drugih prostorija Uprave policije PJ Bar br.258/09 od 02.07.2009. godine utvrdjuje se da je dana 02.07.2009. godine izvršen pretres stana i drugih prostorija vlasništvo V.D. i konstatuje koji su predmeti nadjeni i privremeno oduzeti ( a koji su uglavnom navedeni u potvrdi o privremenom oduzimanju predmeta).<br>
<br>
U službenoj zabilješci Uprave policije PJ Bar br. Ku. 258/09 od 03.07.2009. godine konstatuje se da je po provjeri izvršenoj dana 03.07.2009. godine, u filijali Opjortuniti banke u Baru, utvrdjeno da V. Lj. (tj. supruga optuženog) u ovoj banci posjeduje račun br. 4000 – 01 – 284551 – 19, da je ista od ranije imala kredit u banci koji je „zatvorila“ 05.02.2007. godine tako što joj je tada odobren novi kredit od 5.500 eura sa rokom otplate do 2014. godine, kojim je „zatvorila“ predhodni kredit i dana 17.02.2009. godine podigla iznos od 2.180,00 eura, a do dana sačinjavanja ove službene zabilješke, tj.&nbsp; do 03.03.2009. godine uplatila je 4 rate od po 155,00 eura, na ime otplate tog novog kredita.<br>
<br>
U službenoj zabilješci Uprave policije PJ Bar br. Ku.258/09 od 03.07.2009. godine a koja zabilješka se odnosi na provjeru u prodavnici „Monte sport“ u ul. M. Boškovića u Baru, konstatuje se na osnovu obavljenog razgovora sa radnikom u ovoj prodavnici sportske opreme – R. S., da radnicima ove firme kao i licima koja lično poznaju, daju robu na rate, o čemu vode evidenciju u posebnoj svesci. Tom prilikom je na uvid pokazana sveska u kojoj se vidi da je dana 16.05.2009. godine V. Lj. (supruga optuženog), kupila patike na rate i platila prvu ratu u iznosu od 20,00 eura, a da je druga rata u iznosu od 22,00 eura uplaćena dana 22.06.2009. godine, te na taj način izmiren cjelokupni iznos.<br>
<br>
U službenoj zabilješci Uprave policije PJ Bar od 24.06.2009. godine konstatuje se da je L. Ž. od oca Dj., rodjen 1968. godine, stalno nastanjen u Baru, ul. Popa Dukljanina . obavijestio policiju da svog komšiju P.M., koji ima stan pored njegovog, nije primijetio ni čuo već dva dana, te da se čuo sa njegovom porodicom koja mu je potvrdila da ni njima ne odgovara na telefonske pozive, pa je predložio da se u prisustvu policije stan nasilno otvori. Dolaskom ispred stana P.m., na ulaznim vratima, vizuelnim pregledom nijesu primijećena nikakva oštećenja, a pošto su ulazna vrata bila zaključana, L. Ž. je nasilno u prisustvu policije uz pomoć alata vrata otvorio, te nakon otvaranja sa ulaznih vrata, sa lijeve strane u spavaćoj sobi, primijetili su beživotno tijelo P.m., na tepihu pored kreveta gdje su bili vidljivi tragovi krvi, nakon čega je lice mjesta obezbijedjeno do dolaska uvidjajne ekipe.<br>
<br>
Na navedene potvrde i službene zabilješke Uprave policije nije bilo primjedbi ni prigovora i sud ih prihvata, cijeneći da njihova sadržina odgovara realnom stanju stvari.<br>
<br>
U izvještaju o vještačenju Uprave policije – Forenzičkog centra Danilovgrad br.21500-419-3/09 od 07.08.2009. godine, konstatuje se da je dana 02.07.2009. godine izvršen pretres porodične kuće i ostalih prostorija optuženog V.D., te da je izvršen trasološki pregled dostavljenog alata i predmeta i to: alata pronadjenog u fioci električnog šporeta (više komada šrafcigera i dvije špatle), dva ključa, te alata pronadjenog u prtljažniku putničkog motornog vozila marke „G“ reg. oznaka BR ---. (tj. vozilo optuženog). Izvršenim trasološkim uklapanjem polomljenog šrafcigera (nadjenog u alatu) i ranije dostavljenog polomljenog metalnog vrha šrafcigera koji je pronadjen&nbsp; na licu mjesta, utvrdjeno je da isti ne pripadaju jedno drugom, odnosno da isti nijesu činili jednu cjelinu, te da dva dostavljena ključa - jedan marke „3M“ (za zelenom navlakom) i drugi marke „CISA“ (sa žutom navlakom), ne odgovaraju cilindričnom ulošku marke „FAB“ koji je izuzet iz stana P.m..<br>
<br>
U zapisniku od daktiloskopskoj pretrazi i vještačenju&nbsp; tragova papilarnih linija br.689/09 Uprave policije – Forenzičkog centra Danilovgrad od 03.07.2009. godine, konstatuje se da su na DKT pretragu forenzičkom centru – Grupi za daktiloskopska istraživanja dostavljena 3 uzorka i to: PVC boca od 2 litra sa natpisom „Coca – cola“, PVC kesa i PVC bidon od 5 litara, te nakon izvršene DKT pretrage zaključeno da je pronadjen jedan trag papilarnih linija koji je podesan za indetifikaciju, a da je vještačenjem pronadjenog traga papilarnih linija, uporedjivanjem sa daktiloskopskom listom na kojoj su otisci papilarnih linija uzetih od V.D., utvrdjeno da taj trag potiče od srednjeg prsta lijeve ruke optuženog V.D..<br>
<br>
U zapisniku o daktiloskopskom vještačenju br.715/09 Forenzičkog centra Danilovgrad od 10.07.2009. godine, konstatuje se da je Forenzičkom centru – Grupi za daktiloskopska istraživanja dostavljeno 16 tragova papilarnih linija sa ulaznih vrata stana i predmeta u stanu P.m., te da oni tragovi koji su bili podesni za indetifikaciju, potiču od prstiju i dlanova P.M., a iz Zapisnika o daktiloskopskoj pretrazi tragova papilarnih linija br.690/09 od 03.07.2009. godine slijedi da su službenici policije od V. – V. LJ2 iz Bara izuzeli 21 novčanicu u iznosu od po 50,00 eura, a da je izvršenom DKT pretragom konstatovano da na tim novčanicama&nbsp; nijesu pronadjeni tragovi papilarnih linija.<br>
<br>
U zapisniku o daktiloskopskoj pretrazi i vještačenju tragova papilarnih linija br.659/09 od 03.07.2009. godine, konstatuje se da je na DKT pretragu Forenzičkom centru dostavljeno 36 uzoraka (stvari iz stana P.M.), da je šest tragova na tim uzorcima pogodno za indetifikaciju, i na njima pronadjeni tragovi papilarnih linija, da jedan trag potiče od palca lijeve ruke P. D., (tj. supruge oštećenog), a ostali tragovi papilarnih linija da potiču od prstiju oštećenog P.m., dok iz Zapisnika o daktiloskopskom vještačenju br.691/09 od 10.07.2009. godine slijedi da je Forenzičkom centru dostavljeno 12 tragova papilarnih linija, od čega su dva traga pogodna za indetifikaciju, te da su uporedjeni sa otiscima papilarnih linija V.D., V. Lj2, V. Lj, P.m., P. D. i P. Z. i da nije izvršena njihova indentifikacija.<br>
<br>
U izvještaju o vještačenju tragova krvi br.711/09 od 14.08.2009. godine, konstatuje se da je Forenzičkom centru&nbsp; Danilovgrad – Grupi za biološka ispitivanja dostavljen veći broj odjevnih i drugih predmeta radi biološkog vještačenja, a da je na peškiru sa crnobijelim štraftama i natpisom „Chiemsee“ uočena mala crvena mrlja, koja predstavlja trag krvi ljudskog porijekla, ukoliko se isključi mogućnost da potiče od krvi primata, lasice ili tvora. Analizom novčanica (izuzetih od V. – V. Lj2) u apoenima od po 50,00 eura, utvrdjeno je da je na 10 tih novčanica, uradjen samo preliminarni test, koji je dao pozitivnu&nbsp; reakciju, a ne i potvrdjen test za porijeklo krvi, u cilju očuvanja uzorka za eventualne DNK analize, pa se u izvještaju vještaka konstatuje da se o prisustvu i porijeklju krvi ne mogu izjasnisti.<br>
<br>
Na navedene izvještaje i zapisnike sa mišljenjem vještaka Forenzičkog centra Danilovgrad nije bilo primjedbi i sud iste prihvata kao stručne i uvjerljive, nalazeći da su zasnovane na nesporno utvrdjenim činjenicama i pravilima struke a nakon izvršenih stručnih analiza.<br>
<br>
U fotodokumentaciji Uprave policije i skici lica mjesta prikazan je izgled lica mjesta u stanu oštećenog P.m., raspored prostorija u stanu te izgled izuzetih stvari i novčanica.<br>
<br>
Iz izvoda iz Kaznene evidencije dostavljene od Uprave policije PJ Podgorica utvrdjuje se da oštuženi V.D. do sada nije osudjivan.<br>
<br>
Nakon sprovedenog postupka, cijeneći provedene dokaze, pojedinačno i u njihovoj medjusobnoj vezi, a povezano sa navodima optužbe i odbrane optuženog, sud je utvrdio da je optuženi izvršio krivično djelo, na način mjesto i vrijeme kako je to bliže predstavljeno u izreci presude.<br>
<br>
Naime, optuženi u svojoj odbrani u predkrivičnom postupku, u prisustvu branioca, a potom i kod istražnog sudije priznao je da je lišio života oštećenog P.M., u njegovom stanu (tj. u stanu oštećenog) detaljno opisujući kako je to učinio. Detalji koje pri tom iznosi, stoje u skladnoj vezi sa brojnim činjenicama utvrdjenim u postupku, te takvo njegovo priznanje u odbrani koja je iznijeta uz sve procesne garancije – sud cijeni kao sasvim uvjerljivo i zaključuje da njegovo kazivanje u predkrivičnom postupku a koje je u osnovu ponovljeno i na saslušanju kod istražnog sudije, predstavlja realan tok dogadjaja, a da je naknadno izmijenjena odbrana na glavnom pretresu samo pokušaj izbjegavanja krivično pravne odgovornosti.<br>
<br>
Ovakvo rezonovanje suda zasniva se na sljedećim činjenicama:<br>
<br>
Optuženi V.D. i njegova supruga Lj. već godinama su se znali sa oštećenim P.m.em i njegovom suprugom D.&nbsp; i živeći u Baru medjusobno su se posjećivali i bili u prijateljskim odnosima. Opisujući podrobno sporni dogadjaj, prilikom dolaska u stan P.M., u pretkrivičnom i predhodnom postupku, optuženi navodi niz detalja, pa istče da se M. stan nalazi u Ul. Popa Dukljanina u zgradi na - spratu u srednjem ulazu, da se popeo na taj sprat, pozvonio na zvono, da se nedugo zatim pojavio M. koji je otvorio vrata i pozvao ga da udje u stan, da su zatim sjeli u dnevni boravak, dok je M., nakon što je otvorio prozor, vjerovatno da provjetri stan, sjeo za trpezarijski sto i to na stolici koja se nalazi na čelu stola bliže TV aparatu, da je M. u stanu bio sam jer mu je supruga D. bila na banji u Igalu, da je sa M.em vodio razgovor sa temom Trebinja, tj. grada iz kojeg potiče M., kao i o M. supruzi D. koja se nalazila u banji radi oporavka od operacije kuka, da je M. na sto stavio flašu sa rakijom da bi ga poslužio, ali kako on nije htio, to M. čaše za rakiju nije ni iznosio na sto, da su u tom razgovoru, on i M. spominjali nova lična dokumenta, koja se izdaju u Crnoj Gori, nakon čega je M. pošao u spavaću sobu da bi donio i pokazao mu novu ličnu kartu kao i neka dokumenta Željeznice Crne Gore. Opisujući ovako detaljno situaciju u stanu oštećenog, optuženi dalje u pojedinostima opisuje svoje dalje ponašanje i konkretne radnje koje je preduzeo radi lišenja života oštećenog, te čime i kako je to učinio pa navodi: dok se M. nalazio u spavaćoj sobi (da bi donio i pokazao mu novu ličnu kartu), da je on ustao sa kauča i prišao polici koja se nalazila pored šporeta sa lijeve strane ulaznih vrata dnevnog boravka, koja je izradjena od lima, da je na toj polici bila kutija, u kojoj se nalazio alat – čekić, kliješta, neki šarafi, šrafcigeri, pri čemu taj šrafciger opisuje, pa ističe da je imao crnu plastičnu ručku, ukupne dužine oko 20 cm, a dužine metalnog dijela 10 do 12 cm, sa pljosnatim vrhom, da je iz kutije uzeo taj šrafciger i vratio se na kauč opisujući zatim kako je šrafciger držao, pa navodi da ga je držao u desnoj ruci ispred sebe u predjelu kukova. Optuženi zatim opisuje kako je i u kom trenutku ovim šrafcigerom napao oštećenog, pa navodi, nakon što je M. došao iz sobe noseći dokumenta koja su bila u plavom kovertu i pokazao mu, ista je vratio u spavaću sobu a zatim došao u dnevni boravak gdje su nastavili da vode neki neobavezni razgovor, da je zatim on (tj. oštećeni) ustao, uzeo praznu plastičnu flašu od „Koka – kole“ zapremine 2 litra, koju mu je predhodno dao M. za gorivo, da se sa flašom u lijevoj ruci i šrafcigerom u desnoj, uputio ka ulaznim vratima stana, pa kada je izašao iz dnevnog boravka u mali hodnik, izmedju vrata dnevnog boravka i vrata spavaće sobe dok je sa oštećenim bio okrenut licem u lice na medjusobnoj udaljenosti oko 20 cm, da je zamahnuo šrafcigerom i M.a uboo u predjelu vrata sa desne strane ispod donje vilice. U nastavku svog detaljnog izlaganja, optuženi opisuje kako je konkretno postupao, dok se uvjerio da je oštećenog lišio života, te navodi da je nakon zadavanja uboda šrafcigerom u vrat ispod donje vilice, izvukao šrafciger iz vrata oštećenog, istog uhvatio lijevom rukom preko njegovog ramena, a zatim ga preko svog lijevog kuka prebacio i tako bacio na pod potrbuške, više na desni bok, nogama okrenutim prema ulaznim vratima dnevne sobe, a glavom prema francuskom ležaju, da je oštećeni tada obilno krvario na podu, da ga je potom rukom uhvatio preko usta a da je oštećeni davao znake života – da je čuo neko „krkljanje“, te držeći ga rukom preko usta, ponovo ga nekoliko puta uboo sa potiljačne strane vrata, te kada&nbsp; M. više nije davao znake života, da je otpočeo premetačinu po spavaćoj sobi, detaljno opisujući gje je našao sivu metalnu kasu, kako je istu uspio&nbsp; da otvori, precizno navodeći gdje je u kasi našao novac. Tako navodi da je sivu metalnu kasu pronašao u donjem dijelu ormara, te istu izvukao na pod ispod ormara, pokušao da je otvori istim onim šrafcigerom kojim je uboo oštećenog, pa kako nije uspio, da je pošao u dnevni boravak i iz kutije u kojoj je bio alat, uzeo kliješta, pri čemu ista opisuje,pa navodi da su to bila kliješta zv. „kombinjerke“ sa ručkama tamne boje, da se vratio u spavaću sobu i tim kliještima uspio kasu da otvori. Takodje nabraja šta je u kasi tom prilikom našao, pa navodi da su&nbsp; u kasi bili papiri, koverte, novčanici, neke knjižice, da je tom prilikom, pretražujući po tim stvarima naišao na dokumenta sa zelenim koricama pri čemu ne zna da li je to bila zdravstvena knjižica&nbsp; ili pasoš, te kad je otvorio,&nbsp; da je iz korica ispao novac u apoenima od po 50,00 €, kojeg je bez predhodnog brojanja stavio u džep teksas plavih bermuda, koje je na sebi imao, te dalje naveo šta je uradio sa alatom koji je upotrijebio (šrafciger i kliješta) i peškirom kojim je obrisao ruke, pošto ih je oprao u kupatilu, pa navodi da je sve to stavio u lanč kesu&nbsp; bijele boje koju je u stanu našao, zatim otvorio vrata stana, iz vrata uzeo ključ sa unutrašnje strane, te peškirom uhvatio za kvaku, ključem vrata zaključao kad je izašao, te ključ i peškir stavio u istu kesu i udaljio se niz stepenice.<br>
<br>
Ovako detaljno kazivanje optuženog sa mnoštvom pojedinosti&nbsp; koje se logično uklapaju u slijed dogadjaja, po ocjeni suda je veoma uvjerljivo i takvo opisivanje dogadjaja može samo da iznese lice koje je bilo učesnik samog dogadjaja. Uz to, mnogi detalji koje u svojoj naprijed iznesenoj odbrani u predkrivičnom postupku i pred istražnim sudijom iznosi optuženi,stoje u skladnoj vezi sa činjenicama koje se utvrdjuju iz izvedenih dokaza,što daje potporu uvjerljivosti priznanja optuženog.<br>
<br>
Naime, mnogi detalji koje optuženi navodi u svojoj odbrani iznijetoj u predkirivčnom postupku, i uglavnom ponovljenoj pred istražnim sudijom stoje u skladnoj vezi sa uvidjajnom dokumentacijom – zapisnikom o uvidjaju, fotodokumentacijom i skicom lica mjesta. Tako, optuženi u svojoj odbrani – priznanju u predkrivičnom postupku, opisujući vršenje premetačine u spavaćoj sobi oštećenog, navodi da je iz ormara na pod izvukao metalnu kasu sive boje i istu otvorio nasilnim putem uz pomoć kliješta pošto predhodno nije uspio šrafcigerom da to učini, a u zapisniku o uvidjaju na koji nije bilo primjedbi, upravo stoji da je metalna kasa zatečena na podu sobe, bila nasilno otvorena sa isječenim metalom u predjelu brave. Optuženi navodi da su u ovoj kasi bile : koverte, papiri, neke knjižice, zelene korice, a što se potvrdjuje i zapisnikom o uvidjaju u kojem stoji da su u kasi zaista bile koverte, papiri, što je utvrdjeno podizanjem poklopca kase, a da je na poklopcu kase bila plastična futrola koja najvjerovatnije služi za lična dokumenta (tj. korice). Nadalje, opisujući odakle je uzeo šrafciger kojim je napao oštećenog, optuženi navodi da ga je uzeo iz kutije u kojoj je bio alat a koja se nalazila na polici sa lijeve strane ulaznih vrata dnevnog boravka, da su u toj kutiji sem šrafcigera bili čekić, kliješta, neki šarafi, a u zapisniku o uvidjaju upravo stoji da se iza vrata nalazi priručna polica i u njoj metalna kutija sa alatom -&nbsp; čekićem, nožem, električnim kablom. Uz to, optuženi u svojoj odbrani u predkrivičnom postupku navodi da je oštećeni P. M. nakon što je on (tj. optuženi), ušao kod njega u stan, otvorio prozor u prostoriji u kojoj su sjeli (a to je dnevni boravak sa kuhinjom), a u zapisniku o uvidjaju upravo stoji da je jedno okno na prozoru te prostorije zatečeno otvoreno. Takodje i navodi optuženog o odjeći oštećenog i položaju u kojem je ostalo njegovo tijelo, stoje u skladu sa zapisnikom i skicom lica mjesta kao i fotodokumentacijom. Tako optuženi navodi da je oštečeni bio obučen u tamne farmerice i svijetlu košulju kratkih rukava, a nakon što mu je zadao ubode šrafcigerom, da je oštećeni ostao da leži na pod spavaće sobe kod francuskog ležaja, i to potrbuške a više na desni bok, i to glavom uz francuski ležaj, a nogama okrenutim prema ulaznim vratima, a takav položaj i lokacija tijela oštećenog kao i boja njegove odjeće (tamne farmerice i svijetla košulja kratkih rukava), utvrdjuje se iz zapisnika o uvidjaju i fotodokumentacije CB Bar br.279/01. Sva ova podudarnost podataka sadržanih u izjavi – priznanju optuženog sa podacima iz uvidjajne dokumentacije, upravo govori o vjerodostojnosti njegovog priznanja datog u predkrivičnom postupku. Sem naprijed izloženog, postoji skladna veza izmedju navoda optuženog koji se odnose na lokaciju povreda i sredstvo kojim su nanesene povrede oštećenom i obdukcionog zapisnika i nalaza i mišljenja vještaka medicinske struke. Tako optuženi navodi da je oštećenom zadao više uboda šrafcigerom sa pljosnatim vrhom i to u predjelu vrata, a iz obdukcionog zapisnika vještaka – obducenta dr D. Č., njenog zaključka sa mišljenjem i izjašnjenjem na glavnom pretresu, slijedi da je oštećeni upravo zadobio povrede u predjelu vrata, da su te povrede pravougaono – čunastog oblika, i da odgovaraju vrhu šrafcigera, što znači da i u tom dijelu (tj. kada je u pitanju sredstvo i mehanizam povredjivanja), navodi optuženog su sasvim uvjerljivi.Ovako skladna veza, odnosno podudarnost podataka u kazivanju tj. priznanju optuženog, sa podacima sadržanim u navedenim dokazima, ukazuju na uvjerljivost njegovog iskaza datog u predkrivičnom u predhodnom postupku.<br>
<br>
Sud je pri tom imao u vidu kasnije izmijenjene navode odbrane optuženog, da djelo nije izvršio, te da je odbranu u predkrivičnom postupku kada je priznao izvršenje djela dao zato što je navodno bio maltretiran, pošto mu je prijećeno od strane inspektora policije koji su ga saslušavali, da je zato pristao da potpiše ono što je u zapisniku u policiji bilo napisano, da je branilac koji mu je bio angažovan po službenoj dužnosti navodno bio prisutan samo prilikom potpisivanja izjave, te da novac koji je predao supruzi, a koji je potom oduzet od strane policije, potiče od kredita koji je navodno podigla njegova supruga kod Oportuniti banke, mada se ne može izjasniti kada je taj kredit bio podignut.<br>
<br>
Medjutim, takve navode odbrane sud ne prihvata. Naime, iz izjave svjedoka K. D. koji je u svojstvu službenika policije saslušavao optuženog u predkrivičnom postupku u prisustvu branioca i izjave svjedoka R. M. koji je kao advokat bio branilac po službenoj dužnosti optuženog u predkrivičnom postupku, nesmunjivo se utvrdjuje da je optuženi u predkrivičnom postupku odbranu iznio uz sve procesne garancije. Tako oba ova svjedoka navode da je optuženom i njegovom braniocu (tj. svjedoku R.), predhodno bio omogućen povjerljivi razgovor u posebnoj prostoriji, da se tek tada pristupilo saslušanju optuženog, da je optuženi, iako je predhodno shodno dogovoru sa braniocem bio odlučio da se brani ćutanjem, sam odlučio da iznese odbranu i ispriča dogadjaj, što je saopštio svom braniocu u ponovo obavljenom povjerljivom razgovoru (prije ponovnog davanja izjave), da je na pitanje branioca izjavio da je to njegova slobodna volja – da ponovo da iskaz, te da prema njemu nije primjenjivana nikakva sila ili prijetnja, a što je sve u svom iskazu posvjedočio svjedok R. M.. Uz to, svjedok R. navodi da je prilikom saslušanja kod inspektora policije, on kao branilac optuženog bio prisutan od prvog do zadnjeg minuta saslušanja, da je u zapisnik vjerno unesen iskaz osumnjičenog (tj. sada optuženog V.A.), a da je on sa izuzetnom pažnjom bio uključen u tok saslušanja i unošenje izjave u zapisnik, te da su zapisnik sa iskazom optuženog potpisali i on kao branilac i optuženi.Ovakvo kazivanje svjedoka R., sud cijeni kao objektivno i uvjerljivo, jer isti po ocjeni suda ne bi imao interesa da svjedoči pristrasno – bilo na štetu ili u korist optuženog. Zato, imajući u vidu izjavu svjedoka Raičevića, kao i izjavu svjedoka Kneževića, čije izjave stoje u skladnoj medjusobnoj vezi, i sud iste prihvata i zaključuje da je optuženi svoju odbranu u predkrivičnom postupku dao uz sve procesne garancije, pa takvu njegovu odbranu iznijetu u predkrivičnom postupku, a koja je u osnovi saglasna sa odbranom iznijetom na zapisniku kod Istažnog sudije, sud cijeni kao objektivnu i uvjerljivu, dok naknadno izmijenjenu odbranu na glavnom pretresu cijeni samo kao pokušaj usmjeren u pravcu izbjegavanja krivičnopravne odgovornosti.<br>
<br>
Na isti način sud cijeni i navode odbrane optuženog sa glavnog pretresa o porijeklu novca oduzetog od strane policije, kada je, mijenjajući iskaz dat u predkrivičnom postupku i kod istražnog sudije, kazao da taj novac navodno potiče od kredita koji je podigla njegova supruga, dodajući pri tom da ne zna kada je taj kredit bio podignut. Naime, optuženi u svom iskazu datom u predkrivičnom postupku a koji je u osnovi ponovio i pred istražnim sudijom, jasno je kazao da je novac oduzeo iz stana oštećenog P.M., pošto je istog predhodno lišio života, te da je dana 02.07.2009. godine, pred sam njegov odlazak u stanicu policije, svojoj supruzi kazao gdje se taj novac u kući nalazi. Kod takvog iskaza optuženog datog u predkrivičnom postupku i ponovljenog kod istražnog sudije, sud ne prihvata navode njegove naknadno izmijenjene odbrane na glavnom pretresu, da taj novac potiče od kredita koji je podigla njegova supruga. U prilog ovakvom zaključku suda ide i činjenica da je optuženi, nekoliko dana prije kritičnog dogadjaja od oštećenog P.M. u prisustvu njegove supruge P. D. tražio na zajam 150,00-160,00 eura, pošto je kako isti navodi znao da M. ima novca u stanu, dodajući da je do takvog saznanja došao upravo iz razgovora sa M. i M. suprugom D., što sve ukazuje da je optuženi imao odredjenih finansijskih problema jer u protivnom ne bi ni tražio novac na zajam, a nakon izvršenog djela novac koji je donio kući oduzet je od strane policije, te potom novac u iznosu od 1.500,00€ vraćen predstavniku oštećene porodice P. D., o čemu kao dokaz postoji potvrda izdata od strane policije.<br>
<br>
Dakle, na nesumnjiv način je utvrđeno da je optuženi lišio života oštećenog P.M. na način bliže opisan u izreci, a sa ciljem pribavljanja protivpravne imovinske koristi.&nbsp;<br>
<br>
Međutim, sud nije prihvatio navode optužbe da je optuženi na svirep način lišio života oštećenog. Naime, iz nalaza i mišljenja vještaka medicinske struke, kao i odbrane samog optuženog, utvrđuje se da je optuženi oštećenom nanio smrtonosnu povredu šrafcigerom - ubodnu ranu na bočnoj lijevoj strani vrata, u trenucima kada su se njih dvojica našli u hodniku stana&nbsp; između vrata spavaće sobe i dnevne bili u stojećem položaju jedan do drugog, da je tom prilikom (usljed navedene ubodine) došlo gotovo do predvajanja lijeve glavine arterije oštećenog. Optuženi je tom prilikom oštećenom, dok su bili u stojećem položaju, okrenuti lice u lice, nanio i druge povrede: površinastu ranu sjekotinu - razderinu u lijevom zaušnom potiljačnom predjelu, površinastu ranu ubodinu u lijevom dojkinom predjelu, kao i više oguljotina po glavi i tijelu, a koje povrede, kako nalazi vještak ukazuju da je oštećeni pružao otpor. Optuženi je zatim tako povrijeđenog oštećenog P.M. koji je već obilno krvario iz povrijeđene arterije, prebacio preko svog lijevog kuka i bacio ga na pod sobe pored francuskog ležaja, kojom prilikom je kako to zaključuje vještak medicinske struke usljed pada, tj. udara tijela o pod, došlo do povrede oštećenog u vidu preloma rebara, a optuženi zatim, kako sam priznaje (u pretkrivičnom i prethodnom postupku), dok je oštećeni bio u tako oborenom položaju na podu, zadao mu više rana šrafcigerom na potiljačnom dijelu, koje je vještak medicinske struke indentifikovala kao sedam rana na potiljačnom dijelu, od čega četiri sa lijeve strane a tri sa desne strane središne uzdužne linije vrata. Tom prilikom usljed iskrvavljenja iz arterije nastupila je smrt oštećenog u sobi pored francuskog ležaja, gdje je i zatečeno njegovo mrtvo tijelo.<br>
<br>
Redosljed nanesenih povreda, koji je od značaja za ocjenu postojanja elemenata svireposti kao načina lišenja života oštećenog, sud je utvrdio na osnovu nalaza i mišljenja vještaka medicinske struke kao i navoda odbrane samog optuženog iznijete kod policije i pred istražnim sudijom.<br>
<br>
Iz izjašnjenja vještaka medicinske struke utvrđuje se da je nakon zadobijanja navedene smrtonosne povrede, smrt oštećenog nastupila za period od 5 do&nbsp; 10 minuta, a da je oštećeni bolove jakog inteziteta mogao trpjeti 3 do 5 minuta od momenta zadobijanja ove povrede, tj. dok je izgubio svijest usljed iskrvavljenja. Vještak pri tom upoređujući predvajanje arterije šrafcigerom (što je u konkretnom bio slučaj) sa predvajanjem arterije projektilom iz vatrenog oružja, a ovo sa aspekta inteziteta - jačine bola koje trpi lice kojem se povreda nanosi, ističe da u konkretnom slučaju razlika postoji zbog broja i lokalizacije ostalih povreda (od kojih je bolove trpio oštećeni dok je bio svjestan), što znači da su u konkretnom slučaju samo zbog drugih povreda ukupni bolovi kod oštećenog bili jačeg inteziteta (od bolova koje bi trpio da je predvajanje arterije izvršeno projektilom, a da drugih povreda nije bilo), a sve te bolove oštećeni je trpio 3 do 5 minuta, tj. do kada je izgubio svijest usljed iskrvavljenja koje je nastupilo iz povrijeđenje arterije.<br>
<br>
Vještak medicinske struke dr Č.D. se takođe izjasnila i u odnosu na povrede oštećenog u vidu preloma rebara, te jasno navela da su iste nastupile poslije zadavanja smrtonosne povrede, pa kako usljed navedene povrede - preloma rebara (bez dislokacije), nije došlo do povrede - prodora plućne maramaice, u kojoj se nalaze veoma gusto raspoređeni receptori za bol, to navedene povrede rebara oštećenom nijesu nanijele bol veoma jakog inteziteta, a ukoliko je oštećeni u trenutku zadobijanja povrede rebara već bio izgubio svijest, onda oštećeni bol od tih povreda usljed preloma rebara nije čak ni osjećao, a vještak upravo imajući u vidu redosljed zadobijanja povreda, te da su navedene povrede - prelomi rebara među posljednjima u nizu, mišljenja je da oštećeni u trenucima zadobijenja tih povreda nije bio svjestan, zbog obilnog krvarenja iz povrijeđene - predvojene arterije, što bi značilo da tada nikakav bol nije ni mogao osjećati.<br>
<br>
Optuženi je prema sopstvenom priznanju, nakon bacanja oštećenog na pod, istom stavio ruku preko usta i tom prilikom kako navodi, samo čuo njegovo "krkljanje", te ponovo ga šraficigerom uboo više puta u predjelu vrata sa potiljačne strane, koje povrede su i konstatovane u obdukcionom zapisniku (pod tač.4), pa je takvo kazivanje optuženog (kod policije i ponovljeno kod istražnog sudije) da je oštećenog baš tada, pošto ga je bacio na pod, dok je oštećeni bio u tako oborenom položaju potrbuške -&nbsp; više na desni bok, više puta uboo šrafcigerom u predjelu vrata sa potiljačne strane, sasvim uvjerljivo. Vještak navodi da povrede opisane pod tač. 5 i 6 obdukcionog zapisnika (kosa crtasta rana u zaušno - potiljačnom predjelu, te površinasta koso postavljena rana u lijevom dojkinom predjelu) ukazujiu da je oštećeni pružao otpor, što znači da je te povrede zadobio prije pada na pod, tj. još dok ga je optuženi napao u hodniku do vrata spavaće sobe, a u takve povrede spadaju i povrede opisane pod tač.8 obdukcionog zapisnika, tj. veći broj oguljotina po glavi i tijelu, za koje vještak navodi da ih je oštećeni zadobio dok je bio svjestan i živ. Usljed pada na pod oštećeni je zadobio prelom rebara, a vještak je mišljenja da u tim trenucima oštećeni usljed obilnog krvarenja iz arterije nije bio u svejsnom stanju, što znači da bolove zbog preloma rebara kao i bolove zbog zadobijanja sedam površinastih rana na zadnjoj strani vrata opisanih pod tač.4 obdukcionog zapisnika (zadatih šrafcigerom nakon bacanja na pod), oštećeni nije ni osjećao.<br>
<br>
Dakle, nije dokazano da je oštećeni, dok ga je optuženi lišavao života trpio intezivne psihičke i fizičke patnje. Po ocjeni suda, optuženom nije ni bio cilj da oštećenom nanosi takve patnje, niti je optuženi po ocjeni suda imao svijest i htjenje da kod oštećenog izazove intezivne psihičke i fizičke patnje i da ga tako kao žrtvu muči, već samo da ga liši života, da proces lišenja života koji preduzima prema oštećenom, što kraće traje i da se potom po izvršenoj premetačini u stanu i oduzetim novcem, koji mu je i bio motiv izvršenja djela, udalji što prije iz stana oštećenog, što je i učinio, te nakon izlaska iz stana udaljio se taxi vozilom.<br>
<br>
Zato sa svega naprijed izloženog sud zaključuje da je optuženi V.D. dana 22. juna 2009. godine oko 13,30 časova, u Baru, u ul. Popa Dukljanina, iz koristoljublja umišljajno lišio života – oštećenog P.M., na način što je znajući da oštećeni sa kojim je bio u prijateljskim odnosima, ima novca i da se sam nalazi u stanu, u namjeri da sebi pribavi protivpravnu imovinsku korist, došao u stan oštećenog i koristeći trenutak odsustva oštećenog iz prostorije u kojoj su sjedjeli, iz kutije u kojoj je stajao alat uzeo šrafciger, dimenzija metalnog dijela 10-12 cm, pošao za njim, i u hodniku između vrata dnevne sobe i spavaće sobe, napao ga na način što ga je više puta uboo šrafcigerom, nanoseći mu tešku tjelesnu povredu - ubodnu ranu u prednjoj bočnoj lijevoj strani vrata, te površinastu ranu sjekotinu - razderinu u lijevom zaušnom potiljačnom predjelu, površinastu ranu ubodinu u lijevom dojkinom predjelu kao i više oguljotina po glavi i tijelu, a zatim oštećenog prebacio preko svog lijevog kuka i bacio ga na pod spavaće sobe, kojom prilikom je usljed udara o pod kod oštećenog došlo do potpunog preloma rebara bez dislokacije i to: IV, VII, VIII i IX rebra, te VII rebra i u pazdušnoj lijniji, a potom oštećenog dok je bio u tako oborenom položaju, nanio šrafcigerom sedam površinastih ubodnih rana na zadnjoj strani vrata i u donjem potiljačnom predjelu, kao i površinastu ranu ubodinu u lijevom tjemenom predjelu, kojom prilikom je usljed iskrvavljenja arterije iz prednje bočne lijeve strane vrata, nastupila smrt oštećenog, nakon čega je vršio premetačinu po sobi, kojom prilikom je iz metalne kase, koju je obio uz pomoć šrafcigera i kliješta, oduzeo i prisvojio 1.500,00 € koje su bile u omotu od zdravstvene knjižice, nakon čega je izašao iz stana, i vrata zaključao ključem koji se nalazio u bravi.<br>
<br>
U skladu sa utvrđenim činjeničnim stanjem, posebno kada je u pitanju način izvršenja djela i redosljed nanesenih povreda oštećenom, sud je izvršio izmjene u činjeničnom opisu, kao i izmjene u pogledu iznosa oduzetog novca- da se radi o iznosu od 1.500,00€, koji je uz potvrdu i vraćen oštećenoj porodici (jer nije dokazano da se radilo o iznosu od 1.570,00€ kako to stoji u optužbi), pri čemu sud nalazi da se navedenim izmjenama ne povrijeđuje objektivni indetitet optužbe.<br>
<br>
Lišavajući života oštećenog, optuženi je bio svjestan svog djela i htio njegovo izvršenje, a što je učinio sa namjerom da sebi pribavi protiv-pravnu imovinsku korist, tj. oduzme novac iz stana oštećenog nakon što istog liši života, što je na kraju i učinio, tj. djelo izvršio iz koristoljublja, koristeći vrijeme kada je oštećeni sa kojim je inače bio u prijateljskim odnosima, bio sam u stanu, tj. znajući da se u to vrijeme supruga oštećenog nalazi na banji u Igalu a sin u Kragujevcu, gdje je inače sin i nastanjen sa porodicom, pa sa svega naprijed izloženog sud zaključuje da se u&nbsp; radnjama optuženog V.D. stiču sva bitna obilježja bića krivičnog djela teško ubistvo iz čl.144 tač. 4 Krivičnog zakonika.<br>
<br>
Sud je imao u vidu i sve druge izvedene dokaze koji u ovoj presudi nijesu posebno analizirani ali je našao da kod naprijed izloženog stanja stvari, nijesu od uticaja na drugačije presudjenje. Pošto je sud utvrdio da je optuženi izvršio krivično djelo stavljeno mu na teret, istog je valjalo oglasiti krivim i kazniti.<br>
<br>
Prilikom odmjeravanja kazne sud je cijenio sve okolnosti koje u smislu u čl.42 KZ utiču da kazna bude manja ili veća pa je u odsustvu otežavajućih okolnosti, kao olakšavajuće na strani optuženog cijenio to što je isti porodična osoba – otac dvoje djece i da do sada nije osudjivan, pa imajući u vidu ove okolnosti, sud nalazi da je izrečena kazna zatvora u trajanju od 16 godina srazmjerna težini učinjenog krivičnog djela i optuženom kao počiniocu i da se istom može postići svrha kažnjavanja iz čl.32 KZ a u okviru opšte svre propisivanja i izricanja krivičnih sankcija iz čl.4 st.2 KZ.<br>
<br>
O imovinsko pravnom - zahtjevu odlučeno je na osnovu čl.239 ZKP-a, pa kako je predstavnik oštećene porodice istakla imovinsko – pravni zahtjev, a iz potvrde o vraćanju predmeta potpisane od strane predstavnika oštećene porodice se utvrđuje da je oštećenoj porodici vraćen iznos od 1.500,00€, sud je oštećenu porodicu radi ostvarivanja imovinsko-pravnog zahtjeva uputio na građansku parnicu.<br>
<br>
O troškovima krivičnog postupka odlučeno je na osnovu čl.226 i 229 ZKP-a, pa kako je optuženi oglašen krivim, obavezan je na plaćanje troškova i to: troškova obavezne odbrane u iznosu od 3.000,00€, troškova medicinskog vještačenja u iznosu od 1.143,00€, od čega vještaku sudske medicine dr Dragani Čukić 208,00€, te komisiji vještaka medicinske struke 935,00€,kao i na plaćanje paušala u iznosu od 100,00€, a koji iznos je odredjen srazmjerno trajanju i složenosti ovog postupka i imovnog stanja optuženog.<br>
<br>
<br>
<br>
<br>
<br>
<br>
Na osnovu svega izloženog odlučeno je kao u izreci ove presude.<br>
<br>
<br>
ZAPISNIČAR&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; PREDSJEDNIK VIJEĆA- SUDIJA<br>
Emina Alibalić,s.r.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;Ratko Ćupić,s.r.<br>
&nbsp;&nbsp;&nbsp;&nbsp;&nbsp;&nbsp;&nbsp;<br>
<br>
<br>
Za tačnost otpravka tvrdi i<br>
ovjerava namještenik suda<br>
<br>
______________<br>
<br>
<br>
PRAVNA POUKA: Protiv ove presude može se izjaviti žalba Apelacionom sudu CG u roku od 15 dana prijema preko ovog suda.<br>
<br>
<br>
