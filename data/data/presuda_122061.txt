<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{;font-size:14pt;font-family:'Arial Narrow';font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span class="span1">K.br.865/13</span>
</p>
<p style="text-align:center;">
<span class="span2"></span>
</p>
<p>&nbsp;</p>
<p style="text-align:center;">
<span class="span1">U IME CRNE GORE</span>
</p>
<p>
<span class="span1">OSNOVNI SUD U Podgorici, po sudiji Goranu Đukoviću, uz učešće zapisničara, namještenika ovog suda Ane Maraš, u predmetu protiv optuženog J. Ž. zbog krivičnog djela teška krađa putem podstrekavanja iz čl.240 st.1 tač.1 i st.2 u vezi čl.24 Krivičnog zakonika Crne Gore, odlučujući po optužnici Osnovnog državnog tužioca Kt.br.2125/08 od 03.03.2010 godine (izmijenjenoj na glavnom pretresu), koju je zastupala zamjenica Osnovnog državnog tužioca J. P., nakon glavnog, javnog pretresa, održanog dana 04.02.2015 godine, u prisustvu zastupnika optužbe, optuženog J. Ž., kao i branioca po službenoj dužnosti optužene T. D., advokata S. D., dana 04.02.2015 godine izrekao je, a dana 09.02.2015. godine javno objavio </span>
</p>
<p style="text-align:center;">
<span class="span1">P R E S U D U</span>
</p>
<p>
<span class="span1">Optuženi: </span>
</p>
<p>
<span class="span1">J.Ž., od oca V. i majke S., rođene Đ., rođen .... godine, u P., gdje i živi, B. S. P. C. br.62, neoženjen, završio srednju školu, lošeg imovnog stanja, neosuđivan</span>
</p>
<p style="text-align:center;">
<span class="span1">Kriv je</span>
</p>
<p>
<span class="span1">Zato što je: </span>
</p>
<p>&nbsp;</p>
<p>
<span class="span1">U periodu od 2006 godine do početka novembra 2008 godine, u P., u namjeri da sebi pribavi protivpravnu imovinsku korist, umišljajno podstrekao osuđenu T. D., da provaljivanjem oduzme i prisvoji tuđe pokretne stvari, vlasništvo oštećene U. C. Crne Gore, na način što je rekao osuđenoj T. D. da iz sefa U. kojoj su oboje bili zaposleni, uzme deponovane dragocjenosti da bi ih koristili kao zalog za novac pozajmljen od trećih lica, pa je osuđena T. D. original ključem, koji je neovlašćeno držala, u više navrata otključavala sef i iz istog oduzela šest satova i to: ručni sat marke “Z.”, šif.14/01.... vrijednosti 4.150,00 eura, ručni sat marke “Z.” šif.12/02........ vrijednosti 3.850,00 eura, ručni sat marke “I.” šif.37........ vrijednosti 2.960,00 eura, ručni sat marke “B.” mod.353 vrijednosti 2.000,00 eura,  ručni sat marke “B.” mod.488 vrijednosti 2.750,00 eura, i ručni sat marke “B.” mod.488 vrijednosti 2.450,00 eura, zlatni nakit i to “4 uokvirena (velika) “F.J.” dukata, jedan neuokvireni “F. J.” dukat, tri uokvirene turske lire, jedan uokvireni “N.”, jednu neuokvirenu tursku liru, jedan neuokvireni zlatnik “S.A.”, dvije zlatne narukvice-alke, zlatne minđuše-alke sa kamenjem, komplet lanac-narukvica, zlatnu ogrlicu, šest prstenova bez kamena, lančić sa privjeskom, par naušnica (visećih), par naušnica sa kamenom, ogrlicu, narukvicu, četvrtasti privjesak sa cirkonom, 11 prstenova sa kamenom, 2 burme, narukvicu, dva privjeska, privjezak-ime, rasparnu minđušu u količini od 393,6 grama, 8 komada prstenova od zlata težine 13,9 grama, 40 komada privjesaka od zlata (ukupne težine 12,2 grama), 10 komada minđuša od zlata (ukupne težine 3,00 grama), 97 komada prstenova i burmi od zlata (ukupne težine 340,80 grama), jedan zlatni lanac od bijelog zlata, jednu  zlatnu žensku ogrlicu, jedan muški zlatni lanac, jedan muški zlatni prsten, dvije zlatne burme (ukupne težine 92,48 grama), žuto zlato težine 2.400,54 grama, bijelo zlato težine 837,50 grama, 25 prstenova i burmi od žutog zlata količine 98 grama i 27 komada prstenova od bijelog zlata količine 105,00 grama, što predstavlja ukupnu količinu zlatnog nakita od 4.653,00 grama, vrijednosti 55.836,00 eura, sveukupne vrijednosti 73.996,00 eura, koje stvari je osuđena T. D. predala okrivljenom J. Ž., pri čemu je bio svjestan svog djela, čije je izvršenje htio, znajući da je njegovo djelo zabranjeno,</span>
</p>
<p>&nbsp;</p>
<li>
<span class="span1">Čime je izvršio krivično djelo teška krađa putem podstrekavanja iz čl.240 st.1 tač.1 i st.2 u vezi čl.24 Krivičnog zakonika Crne Gore</span>
</li>
<p>&nbsp;</p>
<p>
<span class="span1">Pa sud optuženom, primjenom citiranih zakonskih propisa i čl.3, 4, 5, 13, 15, 32, 42, 51, 52, 53 i 54 Krivičnog zakonika Crne Gore i čl.226, 229, 239 i 374 Zakonika o krivičnom postupku, izriče</span>
</p>
<p>&nbsp;</p>
<p style="text-align:center;">
<span class="span1">USLOVNU OSUDU</span>
</p>
<p>&nbsp;</p>
<p>
<span class="span1">Kojom mu prethodno utvrđuje kaznu zatvora u trajanju od 1 (jedne) godine i istovremeno određuje da se ista neće izvršiti ukoliko optuženi u roku od 2 (dvije) godine po pravosnažnosti presude ne izvrši novo krivično djelo.</span>
</p>
<p>&nbsp;</p>
<p>
<span class="span1">Ukoliko dođe do opoziva uslovne osude, optuženom se u kaznu zatvora ima uračunati vrijeme provedeno na zadržavanju pred Upravom policije PJ Podgorica od 18.12.2008 godine (17,40 časova) do 20.12.2008 godine (14 časova).</span>
</p>
<p>&nbsp;</p>
<p>
<span class="span1">Usvaja se imovinskopravni zahtjev U. C. Crne Gore, pa se obavezuje optuženi da oštećenoj na ime naknade štete uplati novčani iznos od 36.998,00 eura, u roku od dva mjeseca po pravosnažnosti presude. </span>
</p>
<p>&nbsp;</p>
<p>
<span class="span1">Obavezuje se optuženi da ovom sudu na ime troškova postupka uplati novčani iznos od 220,00 eura, kao i 30,00 eura na ime paušala, u roku od 15 dana po pravosnažnosti presude. </span>
</p>
<p>&nbsp;</p>
<p style="text-align:center;">
<span class="span1">Obrazloženje</span>
</p>
<p>
<span class="span1">Optužnicom Osnovnog državnog tužioca Kt.br.2125/08 od 03.03.2010 godine, optuženom J. Ž. stavljeno je na teret izvršenje krivičnog djela teška krađa putem podstrekavanja iz čl. 240.st.1 tač.1 i st.2 u vezi čl. 24 Krivičnog zakonika Crne Gore. Prije davanja završne riječi, zastupnik optužbe izmjenio je činjenični opis dispozitiva optužnice kao u izreci presude, osim one korekcije koju je izvršio sud.</span>
</p>
<p>&nbsp;</p>
<p>
<span class="span1">U konačnom, zastupnik optužbe je ostao pri izmjenjenoj optužnici i predložio je sudu da optuženog oglasi krivim i kazni u granicama propisanim zakonom za predmetno krivično djelo. </span>
</p>
<p>&nbsp;</p>
<p>
<span class="span1">Ovlašćeni predstavnik oštećene U. C., V. S. se pridružila krivičnom gonjenju i istakla imovinskopravni zahtjev u vrijednosti šest komada ručnih satova i 4.297 grama zlata. </span>
</p>
<p>&nbsp;</p>
<p>
<span class="span1">Iznoseći odbranu na glavnom pretresu, optuženi J. Ž. se branio da je u U. C. Crne Gore radio u periodu od 04.09.2003 godine, do 19.02.2009. godine (kada je dobio otkaz). Prvo je radio na poslovima vozača-kurira, a u vrijeme pokretanja krivičnog postupka bio je vozač generalnog direktora U. C.. Poznaje T. D. sa kojom je radio u istoj službi, ali da nije izvršio krivično djelo teške krađe iz sefa U. C.. Dešavalo se da je poslije isteka radnog vremena dolazio u U. C., a sjeća se da jednom prilikom poslije isteka radnog vremena došao u zgradu U. C. sa T. D. koju je čekao u holu zgrade, tako da ne zna šta je tom prilikom T.radila u unutršnjosti zgrade. Sjeća se da je T. D. pozajmljivao manje svote novca, od 20 do 30 eura, koji novac mu nije vratila. U vrijeme dok je radio u U. C. nije znao gdje se nalazi sef, niti je imao ključeve od sefova navedene U.. Pojasnio je da se u kritično vrijeme družio sa T. D. na način što su se međusobno posjećivali, te su posjećivali razne skupove kao što su: rođendani i slave,a  sjeća da je jednom prilikom išli  na R.- T.. Nadalje je izjavio da nije znao, niti je mogao znati šta se nalazi u unutrašnjosti sefova-U. C..</span>
</p>
<p>
<span class="span1">Dodao je da se privatno nije posjećivao sa T. D., da je T. D. dolazila sa O. E. i D. B., da je mislio na zajedničke rođendane I zabave. Takođe, nije bio sam sa njom na raftingu T., već je tu bilo 60,70 ljudi iz U. C., a T. D. je bila u toj grupi ljudi, a koji rafting je organizovala U. C., I špedicija koja sarađuje sa U. C.. Istina je da je jedanput T. D. dovezao automobilom  u U. C. u popodnevnim časovima, poslije tog rafting. Taj put ju je čekao u holu u prizemlju. Pojasnio je da se njegova kancelarija nalazi u prizemlju do ulaznih vrata, a kada su užli u zgradu, stao je na vrata njegove kancelarije, dok se unutra nalazio portir. Tom prilikom je portir bio u njegovoj kancelariji i nešto gledao na njegovom kompjuteru, a tu su bile i dvije </span><span class="span1">čistačice. T. D. nije bila jedina koju je taj put dovezao u U. C. poslije radnog vremena. Od 2005 godine je uvedeno kućno dežurstvo i od te 2005 godine, kompletnu U. C. je dovozio bar po jedan put poslije radnog vremena, a na njihove zahtjeve, kada ih je dovozio , pitao ih je da li se zadržavaju ili ne, i ako bi mu rekli da se ne zadržavaju, čekao ih je u holu prizemlja zgrade, a ako se desilo da se zadrže, on bi pošao pa bi ga pozvali na telefon. Da je htio nešto da sakrije u vezi dovođenja T. D., taj jedan put u U.c., sigurno bi se sakrio i ne bi dozvolio da ga vidi portir. Po njegovom kazivanju, sasvim je normalno da kao vozač U.c. dođe poslije radnog vremena i neradnim danima, jer je vozio kompletnu U. C.. Dalje, svi su imali interno naređenje od direktora U. C. da bilo koja pošta koja stigne u U. u roku od 24 časa da njega pozovu, kako bi im tu poštu dostavio. Jedino dežurstvo koje nije pokrivao van radnog vremena je dežurstvo službenika CIS-a, sva ostala dežurstva koja je pokrivao. Kada je u vezi predmetnog događaja saslušavan u Upravi policije, testiran je poligrafski, pa je tada prošao poligraf odnosno tzv.detektor laži, a sve na njegovu inicajativu. Što se tiče sata o kojem je svjedočio B.V., </span>
</p>
<p>
<span class="span1">U saznanju je da je D.T., pored njega prevarila i još pet, šest ljudi iz U.c., koji još uvijek vraćaju njene kredite, u iznosu od deset do petnaest hiljada eura. Takođe je htjela da prevari ljude iz N. kompanije iz R.. Dodao je da je u U. radio samo kao vozač do 16,00 časova, kad je bio vozač U.c., a od 16,00 do 20,00 časova je bio dežuran za cijelu U.. Nije imao dodirnih tačaka za ono što mu se stavlja na teret, niti je ikada bio u saznanju da se takve stvari dešavaju, niti je znao da zlato, satovi i druge stvari se nalaze u sefovima U.c.. Iskaz T. D.je iskonstruisan, u kojem prvo navodi da je sa njom ulazio u kancelarije gdje se nalaze sefovi sa navedenim stvarima, I da je te stvari iznosio iz zgrade. Pošto svoje navode nije mogla dokazati pred nadležnim organima, onda je izjavila da ju je podstrekao da uzme predmetne stvari iz sefa.</span>
</p>
<p>&nbsp;</p>
<p>
<span class="span1">Branilac optuženog, advokat D.M. je u završnoj riječi izjavio da u radnjama njegovog branjenika nema elemenata bića krivičnog djela koje mu se optužnicom stavlja na teret. Takođe, naveo je da je optužena T. D. imala razloga da u svojoj odbrani u prethodnom postupku tereti optuženog J. Ž. kako bi sa njim podijelila krivičnopravnu odgovornost i eventualnu krivičnu sankciju, dodavši da u toku postupka nije proveden nijedan dokaz koji upućuje da je optuženi izvršio krivično djelo stavljeno mu na teret izmijenjenom optužnicom. Predložio je sudu da njegovog branjenika oslobodi od optužbe, jer nije dokazano da je isti učinio krivično djelo. </span>
</p>
<p>&nbsp;</p>
<p>
<span class="span1">Troškove postupka je tražio po AT-u.</span>
</p>
<p>&nbsp;</p>
<p>
<span class="span1">U završnoj riječi, optuženi J. Ž. podržao je završnu riječ svog branioca i ostao pri navodima svoje odbrane na glavnom pretresu.</span>
</p>
<p>&nbsp;</p>
<p>
<span class="span1">Sud je dokaznom postupku saslušao svjedoke: Č. Z., M. G., L. S., B.V., na saglasan predlog stranaka pročitao iskaze svjedoka: ovlašćenog predstavnika U.C. - V. S., P. M., B. V., J. R., R. M., M. S., I. Ž., B. D. i O. E., pročitao: zapisnik U. C. br.03/1 od 27.11.2008 godine, izvještaj Komisije U. C. broj B-16318/1 od 16.12.2008 godine, pročitao: odluke U. </span><span class="span1">. o vođenju kućnog dežurstva br.03/4 B-8737/1 od 07.07.2008 godine, br.12306/1 od 29.09.2008 godine, br.D-13992 od 31.10.2008 godine, br.D 5457/1 od 03.12.2008 godine, br.D-1473/1 od 01.02.2008 godine, br.D-2891/1 od 29.02.2008 godine, br.D-4292/1 od 28.03.2008 godine, br.D-55494/1 od 29.04.2008 godine, br.7080/1 od 03.06.2008 godine, pročitao izvod iz KE za okrivljenog izdatog od UP PJ Podgorica br.11-245/10-7215/2-1217 od 30.03.2010 godine, pročitao iskaz osuđene T. D. sa zapisnika u prethodnom postupku Ki.br.1667/08 od 18.12.2008 godine i Kri.br.08/1472 od 20.12.2008 godine, izvršio uvid u sat marke “P.P.”.</span>
</p>
<p>&nbsp;</p>
<p>
<span class="span1">Na provedene dokaze stranke i branilac po službenoj dužnosti optuženog nijesu imali primjedbi.</span>
</p>
<p>&nbsp;</p>
<p>
<span class="span1">Iz iskaza ovlašćenog predstavnika U.c., V. S. koji iskaz je sud, na saglasan predlog stranaka, pročitao na glavnom pretresu, proizilazi da je iz sefa U.c., koji se nalazi u skladištu, nestalo šest ručnih satova, kao i 4.297 grama zlata, što je sadržano u zapisniku U.c.. Pridružila se krivičnom gonjenju i istakla imovinskopravni zahtjev u vrijednosti šest komada ručnih satova i 4.297 grama zlata. </span>
</p>
<p>&nbsp;</p>
<p>
<span class="span1">Saslušan u svojstvu svjedoka, Č. Z. je u bitnom posvjedočio da je bio predsjednik komisije koju je formirao direktor U. C.. Tom prilikom komisija je angažovala M.S. i L. S. koji je bio zadužen da vodi </span><span class="span1">kontrolnike o privremeno oduzetoj C. robi. Pojasnio je da se radilo o robi iz carinsko - prekršajnog postupka. Kritičnom prilikom M. S. je otključao sef i i svu robu koja se nalazi u sefu je donio u prostoriju gdje je komisija vršila kontrolu. Zatim su prema kontrolnicima pristupili kontroli. Kontrolu su vršili na način što je L.S.  prezentovao zapisnike o oduzetoj robi, a roba se nalazila u kovertama sa označenim „K“ brojevima. Prvo su kontrolisali same satove, i ustanovljeno je da fali šest satova. Pojasnio je da je zlato u sefu bilo u kovertama  sa brojevima predmeta iz kojih potiče roba. Radilo se o zlatnom nakitu burmama - prstenovima. Predmetno zlato su mjerili sa vagom i konstatovali da nedostaje količina koja je navedena u zapisniku.</span>
</p>
<p>&nbsp;</p>
<p>
<span class="span1">Saslušan na glavnom pretresu, svjedok M. G. je izjavio kao na zapisniku u prethodnom postupku gdje je posvjedočio da u U. C. Crne Gore radi od septembra mjeseca 2003 godine, na poslu c. inspektora za istrage. Dana 16.12.2008 godine, direktor U. C. je obrazovao komisiju čiji je predsjednik bio Č.Z., a članovi G.V. i on. Zadatak komisije je bio da utvrdi fizičko i faktičko stanje u kasi namještenika I – rukovaoca imovine u prostorijama službe za finasijske poslove, javne nabavke i investicije, u dijelu privremeno oduzete c. robe i robe koja je u imovini U. C. u odnosu na zadnji popis zaduženja i razduženja. U trenutku kontrole zvanični rukovodilac imovinom bio je M. S.. Pored članova komisije, predmetnoj kontroli su prisustvovali M. S. i L. S.. Kritičnom prilikom su kontrolisali tri kase - sefa koje je otključao M. S.. Zatim su izvršili sravnjavanje svakog pojedinačnog zapisnika sa stanjem u sefu o čemu su sačinili detaljan izvještaj koji je proslijeđen direktoru U. C..</span>
</p>
<p>&nbsp;</p>
<p>
<span class="span1">Saslušan na glavnom pretresu, svjedok L.S. je posvjedočio da je u periodu od 2006 do 2008 godine obavljao posao samostalnog savjetnika u U. C.-Odsjek za postupanje sa carinskom robom. Pošto je njegov sektor raspolagao sa kompletnom dokumentacijom o oduzetoj robi koja se nalazila u sefu u. C., iz tog razloga je prisustvovao radu komisije U. C.                                                     koja je oformljena krajem 2008 godine. Pojasnio je da nije bio predsjednik niti član komisije, ali je prisustvovao kada je komisija mjerila, odnosno vršila kontrolu robe iz predmetnog sefa. Sjeća se da je kritičnom prilikom Komisija utvrdila da nedostaje određena količina zlata, odnosno satova. Komisija je vršila mjerenje zlata preciznom vagom koju U. C. ne posjeduje, već je istu komisija pozajmila od jednog zlatara iz P.. Nadalje je izjavio da, kada oduzeta roba dođe u U. C.ona se utvrđuje po količini i komadu, a ako se radi o robi–nakitu, onda se vrši mjerenje. Poznato mu je da je T.D. robu iz navedenog sefa zadužila 2005 godine, da je i tom prilikom pozajmljena vaga za precizno mjerenje sa kojom je roba mjerena. Dodao je da nikada nije bio dežurni u U. C., radio je do 16,00 časova a potom išao kući.</span>
</p>
<p>&nbsp;</p>
<p>
<span class="span1">Iz iskaza svjedoka P. M., koji je sud na saglasan predlog stranaka pročitao na glavnom pretresu, proiziliazi da je ovaj svjedok, u U. C. radi na radnom mjestu obezbjeđenja lica i imovine, koji posao obavlja od marta 2008 godine. U zgradi U. ne postoji spoljašnji i unutrašnji video nadzor. Sjeća se da se više puta dešavalo da J. Ž. koji je u to vrijeme bio vozač direktora U. C. sam dođe u navedenu zgradu u popodnevnim satima, te da se kratko zadržavao. Takođe u navedenom periodu i T. D. je dva puta dolazila u zgradu U. C. u popodnevnim časovima, a drugi put se zadržala oko 20 minuta.</span>
</p>
<p>&nbsp;</p>
<p>
<span class="span1">Iz iskaza svjedoka B. V., koji je sud, na saglasan predlog stranaka pročitao na glavnom pretresu, proizilazi da je izjavio kao na zapisniku u prethodnom postupku, gdje je u bitnom posvjedočio da od ranije poznaje J.  Ž., da su komšije i žive u istoj zgradi. Povremeno se druže i gledaju u kafe baru „A.“. Sjeća se da mu je jednom prilikom J. Ž. pokazao sat koji se nalazio na njegovoj ruci kazavši “vidi ga brate, vrijedi preko 5.000,00 eura“. Predmetni sat je imao bijelu unutrašnjost, dok se drugih detalja ne sjeća. Na glavnom pretresu je izjavio da se sjeća da je jednom prilikom, dok je sjedio u Kafe baru „A.“ zajedno sa J., da mu je isti kroz šalu rekao „vidi, sat vrijedi 5000 eura“. Pitao je istog  „stvarno, vrijedi pet hiljada eura?”, na šta je J. odgovorio “ne, to je falš“. Nije pitao J. odakle mu predmetni sat, a upitan da pojasni razlike u kazivanju na glavnom pretresu i u prethodnom postupku, izjavio je da je tačno njegovo svjedočenje na glavnom pretresu, da je u istražnom postupku izjavio da mu je J. kritičnom prilikom u šali rekao da sat vrijedi 5.000 eura, ali da istažni sudija to nije zapisnički konstatovao.</span>
</p>
<p>&nbsp;</p>
<p>
<span class="span1">Iz iskaza svjedoka J. R., koji iskaz je, na saglasan predlog stranaka pročitan na glavnom pretresu, proizilazi da je ovaj svjedok izjavio kao na zapisniku u prethodnom postupku i u bitnom posvjedočio da je </span><span class="span1">zaposlen na radnom mjestu pomoćnika U. C. u sektoru za naplatu prihoda i resurse. Negdje od sredine 2006 godine, T.D. je radila kao njegova sekretarica. Prije raspoređivanja na mjesto sekretarice, poznato mu je da je T. D. obavljala poslove rukovodioca imovine u C.- P.. Negdje 2008 godine, kao pomoćniku direktora se obratila stranka P. T. koji je trebao da preuzme satove iz sefova, kada se ispostavilo da nedostaje šest ručnih satova. O navedenom je obavijestio direktora U. C. koji je oformio komisiju, koja je trebala da utvrdi fizičko i faktičko stanje u kasi namještenika IV-rukovaoca imovine u prostorijama službe za finasijske poslove. Nije mu poznata činjenica da je T. D. poslije razduženja zadržala ključeve od sefova. Poznato mu je da su T. D. i J. Ž. izrečene disciplinske mjere prestanka radnog odnosa. Nadalje se sjeća da je poslije izricanja disciplinske mjere kod njega u kancelariju došla T. D. koja je kazala da ima velike finansijske probleme, te da je iz tog razloga uzimala satove i zlato iz sefa, nekada sama a nekada zajedno sa J. Ž..</span>
</p>
<p>&nbsp;</p>
<p>
<span class="span1">Iz iskaza svjedoka R. M., koji je sud na saglasan predlog stranaka pročitao na glavnom pretresu, proizilazi da je izjavio kao na zapisniku u prethodnom postupku, te je u bitnom posvjedočio da je u kritičnom periodu radio kao rukovodilac odjeljenja za unutrašnju kontrolu U. C.. Dana 12.12.2008 godine, od pomoćnika direktora U. C. je dobio informacije da nešto nije u redu u Sektoru za naplatu prihoda i postupanje sa carinjenom robom. Nakon toga pristupio je unutrašnjoj kontroli, prilikom koje je saslušao više carinskih službenika i pribavio materijalnu dokumentaciju.Tom prilikom je izvršen popis kancelarije u kojoj je radila D. T., kojom prilikom su pronađeni ključevi od vrata prostorije u kojoj se nalazila kasa (kao i ključevi od kase), koji ključevi nijesu trebali da se nalaze kod iste.</span>
</p>
<p>&nbsp;</p>
<p>
<span class="span1">Iz iskaza svjedoka M. S., koji je sud na saglasan predlog stranaka pročitao na glavnom pretresu, proizilazi da je od 2003 godine zaposlen u U. C.G. G., i da je u martu mjesecu 2005 godine prešao na radno mjesto rukovodioca imovine pri pomenutoj U.. Tom prilikom kancelariju i referat je zadužio od koleginice T.D. koja je prešla da radi kao sekretarica kod pomoćnika U. J. R..  Zapisnički je preuzeo robu iz sefa, i nesporno je da se sva roba koja je navedena u raznim zapisnicima nalazila u sefu. Tom prilikom od T. D. je zadužio jedan ključ od prostorije gdje se nalazi kasa-sef i jedan ključ od pomenutog sefa. Pojasnio je da se navedena prostorija u kojoj se nalazi sef na drugom spratu U. C.. Negdje u novembru 2008 godine, je pošao u kancelariju T. D. u kojoj se niko nije nalazio sa namjerom da iz njene fijoke uzme državnu zastavu. Sjeća se da je otvorio jednu fioku u kojoj su se nalazile prazne koverte sa oznakama „K“ brojeva i pod kojim se inače vodi carinski zaplijenjena roba. Na jednom papiru, koji je bio u istoj fioci, upisani su nazivi i modeli nekoliko vrsta satova. Nakon toga, odmah je pozvao T. D. kod njega u kancelariju, da mu objasni o čemu se radi, budući da se navedene koverte, sa „K“ oznakom nijesu smjele nalaziti u kancelariji iste. Tom prilikom mu je T. kazala da je iz predmetnog sefa uzela određene ručne satove kao i određenu količinu zlatnog nakita. Nadalje, dana 16.12.2008 godine, direktor U. C. je formirao komisiju koja je imala zadatak da utvrdi fizičko i faktičko stanje u kasi kojom je zadužen.</span>
</p>
<p>&nbsp;</p>
<p>
<span class="span1">Na glavnom pretresu, ovaj svjedok je izjavio da je pred predmetnom komisijom koju je oformio direktor U.c. otvorio predmetni sef. Komisija je vršila popis satova na osnovu specifikacije sa nazivom i serijskim brojem. Sjeća se da je komisija kritičnom prilikom konstatovala da nedostaje određeni broj satova, misli šest. Nadalje, komisija je popisivala zlatni nakit po brojevima i gramaži, i da je zlatni nakit mjeren vagom. Tom prilikom je komisija konstatovala i da nedostaje određena količina zlatnog nakita, misli oko tri i nešto kilograma, ali da nije siguran u odnosu na količinu zlatnog nakita.</span>
</p>
<p>&nbsp;</p>
<p>
<span class="span1">Iz iskaza svjedoka I. Ž., koji je sud, na saglasan predlog stranaka pročitao na glavnom pretresu, proizilazi je izjavio kao na zapisniku u prethodnom postupku gdje je u bitnom posvjedočio da u U. C. radi na radnom mjestu obezbjeđenja lica i imovine i to u zgradi U. do 05.09.2005 godine. Sjeća se da su, u dva navrata van radnog vremena, zajedno u zgradu U. C. dolazili T.D. i J. Ž., da je J. ostajao u holu, dok se T. D. pela na sprat . </span>
</p>
<p>&nbsp;</p>
<p>
<span class="span1">Iz iskaza svjedoka B. D., koji je sud, na saglasan predlog stranaka pročitao na glavnom pretresu, proizilazi da je zaposlena u U. C. C. G. od 2003 godine, i tada upoznala T. D. i J. Ž.. U periodu od 2006 do 2008 godine, misli da je T. D.bila rukovaoc imovine u magacinu, dok je J. Ž. bio vozač direktora. Nisu joj poznate okolnosti u pogledu druženja i sastajanja J. Ž. i T. D..  </span>
</p>
<p>&nbsp;</p>
<p>
<span class="span1">Iz iskaza svjedoka, O. E., koji iskaz je sud, na saglasan predlog stranaka pročitao na glavnom pretresu, proizilazi da je zaposlena u U.c. od 2003 godine, a u kritično vrijeme je radila u kabinetu direktora carina, obavljajući posao portparola. U isto vrijeme, počeo je raditi i J.Ž., i to kao vozač direktora, dok je T. D. mnogo ranije radila u U.c.. Nije joj poznata nijedna činjenica u pogledu sastajanja i druženja J. Ž. i T.D..</span>
</p>
<p>&nbsp;</p>
<p>
<span class="span1">Iz iskaza osuđene T. D. datog u prethodnom postupku, proizilazi da je osuđena T.D. izjavila u svemu kao na zapisniku u pretkrivičnom postupku, gdje se u bitnom branila da u U. C. radi jedanaest godina. Od 2001 do 2005 godine, radila je kao rukovodilac imovine u C.-P.. U to vrijeme bila je zadužena sa sefovima u kojima su čuvani razni predmeti i to: veća količina zlatnog nakita kao i ručni satovi. Pojasnila je da su predmeti koji su se nalazili u sefovima privremeno oduzeti od raznih lica, i da su joj isti kao ovlašćenom licu U. C. povjereni na čuvanje. U julu mjesecu 2005 godine je promijenila radno mjesto kada je navedenu robu iz sefova zapisnički predala kolegi M. S. – rukovodiocu imovine U. C.. Tom prilikom M. je predala ključ od kancelarije, ključ od sefa u kome su se nalazili predmeti, a da je tri ključa od kancelarije, ključ od sefa i ključ od posebne prostorije zadržala za sebe. Krajem 2006 godine je imala porodičnih problema, kada se obratila kolegi J. Ž. koji je bio zaposlen kao vozač direktora u. C. da joj nađe određenu svotu novca. Isti je odgovorio da može pronaći novac ali uz odgovorajuću zalogu, kazavši “Imaš tamo u sefu predmeta koje možemo založiti“. Nakon toga zajedno sa J. je dolazila u U. C. za vrijeme i nakon isteka radnog vremena, i koristili su odsutnost M. S., i nekada sama a nekada zajedno sa J. Ž. je ulazila u unutrašnjost prostorije gdje se nalazio predmetni sef, otključavala isti i iz sefa uzimala zlatni nakit i satove. Navedene predmete je davala u zalogu J. Ž., dok joj je isti obezbjeđivao novac. Pojasnila je da je navedene stvari iz sefa uzimala od kraja 2006, zatim u 2007 godini, i jedanput u 2008  godini.</span>
</p>
<p>&nbsp;</p>
<p>
<span class="span1">Iz iskaza osuđene datog u prethodnom postupku, proizilazi da je tada optužena T. D. izjavila da priznaje izvršenje krivičnog djela koje joj se stavlja na teret, pojašnjavajući da je na izvršenje krivičnog djela bila podstreknuta od strane kolege J. Ž.. Nadalje, da iz predmetnog sefa nije otuđila zlato u količini od 4,5 kg, već da se radilo o oko 1,5 kg zlatnog nakita. Pojasnila je da je ključ od predmetnog sefa nakon što je promijenila radno mjesto zadržala za sebe, a da to njen kolega koji je zadužio predmetni sef - M.S. nije znao. Pojasnila je da je predmetni ključ od navedenog sefa, sasvim slučajno ostao kod nje. Međutom, J. Ž. joj je kako kaže “dao ideju“ da založi stvari iz sefa za novac koji joj je obezbjeđivao. Tada se, ne razmišljajući mnogo upustila u uzimanje navedenih stvari iz sefa koje je potom predavala J., koji je navedene stvari negdje zalagao. Nadalje je izjavila da je protiv nje vođen disciplinski postupak, te da je dobila otkaz u U. C.. Da je pred Osnovnim sudom u Podgorici u toku parnični postupak, da očekuje iz istog isplatu novca u iznosu od 74.000,00 eura, kojim novcem ima namjeru obeštetiti U.C..</span>
</p>
<p>&nbsp;</p>
<p>
<span class="span1">Iz citiranog zapisnika Uc. od 27.11.2008 godine, proizilazi da je sačinjen po rješenju Vijeća za prekšaje Crne Gore P.ZP.1599/08 od 10.10.2008 godine, i izvršen popis robe - 134 časovnika koji su se nalazili u Upravi carina (metalnoj kasi). Od ukupnog broja robe - časovnika 134 (po specifikaciji) nedostaje šest komada časovnika i to: 2 komada časovnika marke „Z.“ 14/1.1234.400;12/02.045.680, jedan komad časovnika marke „I.“ 3706-007, tri komada časovnika marke „B.“ modela: 378; 353 i 488.</span>
</p>
<p>&nbsp;</p>
<p>
<span class="span1">Iz citiranog izvještaja Komisije U. C. od 16.12.2008 godine, proizilazi da je rješenjem direktora U. C. formirana komisija u sastavu Č. Z. - predsjednik i članovi komisije: G. V. i M. G.. Komisija je izvršila uvid u kvantitativno stanje robe u kasama namještenika IV – rukovaoca imovine M. S.. Prema zapisniku o primopredaji satova D -9175/1 od 08.11.2005. godine i kontrolnika K-151-03, u pomentoj kasi potrebno je da se nalazi roba – satovi markirani, strani, i to 134 koja je oduzeta povodom Prekšajnog postupka. Konstatovano je da je od ukupnog broja robe - 134 časovnika, nedostaje šest komada časovnika i to: dva komada časovnika marke „Z.“ modela: 12/2.0450.680 i 14/1.0243.400; jedan komad časovnika „I.“ modela 3706-007 i tri komada časovnika marke „B.“ modela : 378,353,488. Nadalje, komisija je konstatovala da u kasi broj III nedostaje robe po specifikaciji CACA B. 1434/2-98 i  to četiri uokvirena velika „F.J.“ dukata, jedan neuokvireni „F.J.“ dukat, tri uokvirene turske lire, jedan uokvvireni „N.“, jedna neuokvirena turska lira, jedan neuokvireni zlatnik „S.A.“, dvije zlatne narukvice–alke, zlatne minjđuše–alke sa kamenjem, komplet lanac–narukvica, zlatna ogrlica, šest prstenova bez kamena, lančić sa priveskom, par naušnica visećih, par naušnica sa kamenom, ogrlica, narukvica, četvrtasti privezak sa cirkonima,11 </span><span class="span1">prstenova sa kamenom, dvije burme, narukvica, dva prvjeska, privjezak-ime i rasparna minjđuša u količini od 393,6 grama. Nadalje, na osnovu zapisnika o primopredaji zlata br.11/04 D-9157/1 od 07.11.2005. godine i kontrolnika broj K-155/03 prizilazi da se sledeća roba ne nalazi u kasi broj III. i to: prsten od zlata (osam komada, težine 13,9 grama), privjezak od zlata (40 komada ,ukupne težine 12,20 g), minđuša od zlata (10 komada, ukupne težine 3,00g). Nadalje, na osnovu zapisnika o primopredaji zlata 11/04 br.D-9188/1od 08.11.2005 godine i kontrolnika K-159/03 proizilazi da se u kasi br. III. ne nalazi sljedeća roba i to: 97 komada prstenova i burmi ukupne težine 340,80 grama. Na osnovu Zapisnika o primopredaji zlata br. 11/04 D-9182/1 od 08.11.2005 godine i kontrolnika br. K-170/04 proizilazi da se u kasi br.III ne nalazi sljedeća roba i to: jedan lanac od bijelog zlata, jedna ženska ogrlica, jedan muški lanac, jedan muški prsten, dvije burme  ukupne težine 92,48 grama, na osnovu Zapisnika o primopredaji zlata 11/04 br. D- 9191/1 od 08.11.2005 godine i kontrolnika br.K.-154/04 proizilazi da se u kasi broj III. ne nalazi sljedeća roba: žuto zlato ukupne težine 2.400,54 grama i bijelo zlato težine 837,50 grama,na osnovu zapisnika o primopredaji zlata 11/04 br.D-9187/1 od 08.11.2005 godine i Kontrolnika broj 161/03 u kasi broj tri nedostaje sljedeća roba i to: 25 komada prstenova i burmi od žutog zlata, količine od 98 g i 27 komada prstenova od bijelog zlata količine od 105,00 grama.</span>
</p>
<p>&nbsp;</p>
<p>
<span class="span1">Iz citiranog nalaza i mišljenja vještaka komercijalne struke Đ.D. od 31.1.2010 godine, proizilazi da  kupoprodajna cijena  ručnog sata marke „Z.“ šif.14/1.1234.400 iznosi 4.150,00 eura; ručnog sata marke „Z.“ šif.12/02.0450.680 iznosi 3.850,00 eura; ručnog sata marke „I.“ šifre 3706-007 iznosi 2.960,00 eura; ručnog sata marke „B.“ mod.378 iznosi 2.450,00 eura,ručnog sata marke „B.“ mod. 353 iznosi 2.000,00 eura i ručnog sata marke „B.“ mod.488 iznosi 2.750,oo eura. Da vrijednost zlatnog nakita u vrijeme izvršenja djela u količini od 4653 (kupoprodajna cijena 1 grama iznosi 12,00 eura x 4653), tako da vrijednost otuđenog zlatnog nakita iznosi 55.836,00 eura, a da  ukupno procijenjena vrijednost oduzetih i prisvojenih pokretnih stvari na dan izvršenja krivičnog djela iznosi 73.996,00 eura. Da su kupoprodajne cijene protivpravno oduzetih i prisvojenih pokretnih stvari u vrijeme izvršenja krivičnog djela utvrđene i date: za ručne satove na osnovu cjenovnika „S.J.W.“ D.O.O. P., a za zlatni nakit, cijena je utvrđena i data (po jedinici težine 1 gr jednako 12 eura) na osnovu cjenovnika Zlatarskih radnji u P..</span>
</p>
<p>&nbsp;</p>
<p>
<span class="span1">Saslušan na glavnom pretresu, sudski vještak komercijalne struke Đ. D. je izjavio da ostaje pri osnovnom nalazu i mišljenju, pa je pojasnio da je do iznosa zlatnog nakita došao na način što je gram težine zlata pomnožio sa količinom, a da je to uradio na osnovu prosječnih cijena zlatarskih radnji u trgovačkoj mreži u P..</span>
</p>
<p>&nbsp;</p>
<p>
<span class="span1">Iz citirane Odluke U. C. o uvođenju kućnog dežurstva od 07.07.2008 godine, proizilazi  da je J. Ž. obavljao dežurstvo u periodu od 18.07.2008 do 31.07.2008 godine. Dežurstvo je obavljano od 16,00 do 08,00 h narednog dana.</span>
</p>
<p>&nbsp;</p>
<p>
<span class="span1">Iz citirane Odluke U. C. o uvođenju kućnog dežurstva od 29.09.2008 godine, proizilazi da je namještenik J. Ž. obavljao dežurstvo u vremenskom periodu od 01.10.2008 do 15.10.2008 godine.</span>
</p>
<p>&nbsp;</p>
<p>
<span class="span1">Iz citirane Odluke Uprave Carina o uvođenju kućnog dežurstva od 31.10.2008 godine, proizilazi da je namještenik J. Ž. obavljao kućno dežurstvu u periodu od 01.11.2008 do 15.11.2008 godine.</span>
</p>
<p>&nbsp;</p>
<p>
<span class="span1">Iz citirane Odluke U. C. o uvođenju kućnog dežurstva od 03.12.2008 godine, proizilazi da je namještanik J. Ž. obavljao kućno dežurstvo u periodu od 03.12.2008 do 17.12.2008 godine.</span>
</p>
<p>&nbsp;</p>
<p>
<span class="span1">Iz citirane odluke o uvođenju kućnog dežurstva U. C. od 01.02.2008 godine, proizilazi da je namještenik J. Ž. obavljao kućno dežurstvo  u priodu od 16.02.2008  do 01.03.2008 godine.</span>
</p>
<p>&nbsp;</p>
<p>
<span class="span1">Iz citirane odluke U. C. o uvođenju kućnog dežurstva od 29.02.2008 godine, proizilazi da je namještenik J. Ž. obavljao kućno dežurstvo u periodu od 16.03.2008 do 31.03.2008 godine.</span>
</p>
<p>&nbsp;</p>
<p>
<span class="span1">Iz citirane Odluke U.C. o uvođenju kućnog dežurstva od 28.03.2008. godine, proizilazi da je namještenik J. Ž. obavljao kućno dežurstvo u periodu od 16.04.2008 do 30.04.2008 godine.</span>
</p>
<p>&nbsp;</p>
<p>
<span class="span1">Iz citirane Odluke U.C. o uvođenju kućnog dežurstva, proizilazi da je namještenik J. Ž. obavljao kućno dežurstvo u periodu od 16.05.2008 do 30.05.2008 godine.</span>
</p>
<p>&nbsp;</p>
<p>
<span class="span1">Iz citirane Odluke U. C. o uvođenju kućnog dežurstva od 03.06.2008 godine, proizilazi da je namještenik J. Ž. obavljao kućno dežurstvo u periodu od 17.06.2008 do 30.06.2008 godine.</span>
</p>
<p>&nbsp;</p>
<p>
<span class="span1">Iz citiranog izvoda iz KE za optuženog J. Ž., izdatog od Uprave policije PJ Podgorica, proizilazi da optuženi nije evidentiran u KE koja se vodi kod navedene PJ.</span>
</p>
<p>&nbsp;</p>
<p>
<span class="span1">Uvidom u sat marke “P. P.”, proizilazi da se, kako to navodi optuženi na glavnom pretresu, radi o kopiji muškog sata.</span>
</p>
<p>&nbsp;</p>
<p>
<span class="span1">Ocjenom navoda optužbe i odbrane, provedenim dokazima na glavnom pretresu, kako pojedinačno, tako i u međusobnoj povezanosti, sud je na nesumnjiv način utvrdio da je optuženi J.Ž. izvršio krivično djelo stavljeno mu na teret, na način, mjesto i vrijeme kao u  izreci presude, pa je sud istog oglasio krivim i izrekao mu uslovnu osudu kojom je prethodno utvrdio kaznu zatvora u trajanju od jedne godine i istovremeno odredio da se ista neće izvršiti ukoliko optuženi u roku dvije godine po pravosnažnosti presude, ne izvrši novo krivično djelo, a sve iz sljedećih razloga: </span>
</p>
<p>&nbsp;</p>
<p>
<span class="span1">Naime, sud je s dužnom pažnjom analizirao navode odbrane optuženog Ž. J., koji se, negirajući izvršenje krivičnog djela tokom cijelog postupka, u bitnom branio da osuđenu D.T. nije podstrekao na izvršenje krivičnog djela teške krađe iz čl.240 st.1 tač.1 i st.2 Krivičnog zakonika Crne Gore (za koje je ista osuđena presudom ovog suda K.br.1312/12 od 08.04.2013 godine), niti je mogao znati koje stvari se nalaze u unutrašnjosti sefa, a koju odbranu sud nije prihvatio, cijeneći je neistinitom, neobjektivnom i nelogičnom, kao i sračunatom na izbjegavanje krivice, osim u dijelu u kojem ukazuje sudu na dobre odnose sa osuđenom T. D.. </span>
</p>
<p>&nbsp;</p>
<p>
<span class="span1">Bez dubijuma je utvrđeno da sada osuđena, T. D. (u kritičnom periodu zaposlena u U. C.), nije imala razloga da tereti optuženog, jer optuženi u odbrani navodi da se sa sada osuđenom družio i van radnog vremena, te da su posjećivali društvene manifestacije, čak su i jednom prilikom bili zajedno na raftingu T., kao i da je više puta pozajmljivao osuđenoj manje novčane iznose (od 20 do 30 eura), što se takođe, utvrđuje i iz njenog iskaza datog u prethodnom postupku, kao i u pretkrivičnom postupku, koja se izjasnila da ju je J. podstrekao na izvršenje krivičnog djela, a koje se sastojalo u tome što se osuđena, nakon što je zapala u tešku finansijsku krizu, obratila optuženom J. sa molbom da joj nađe novac, a optuženi joj je obećao da hoće, ukoliko ona nađe zalogu za isti, rekavši joj “Imaš tamo u sefu predmeta koje možemo založiti”. </span>
</p>
<p>&nbsp;</p>
<p>
<span class="span1">Takođe, neistinitost i nelogičnost odbrane optuženog se ogleda u navodima u kojima prezentuje činjenicu da nije mogao znati zbog čega osuđena T. D. dolazi u U. C. (u kojoj je radio kao vozač, a osuđenu dovozio i čekao,) pritom ona nije bila dežurna, koji navodi su opovrgnuti svjedočkim iskazima P. M. i I. Ž., a iz kojih je sud utvrdio da su, kao radnici obezbjeđenja lica i imovine u U. C., bili svjedoci popodnevnih dolazaka optuženog J. i osuđene T.D.. Kako ovi saglasno kazuju, optuženi i osuđena su van radnog vremena dva puta zajedno dolazili u U., J. je T. čekao u holu, dok se ona pela na sprat (zadržavajući se oko dvadeset minuta), pa su ovim iskazima, međusobno komplementarnim, afirmisani iskazi osuđene, te ih je sud cijenio istinitim, objektivnim i logičnim prezentovanjem pomenute činjenice. Iako je optuženi J. više mjeseci bio na kućnom dežurstvu (koju činjenicu je sud utvrdio čitanjem citiranih odluka U. C., dežurstvo je podrazumijevalo da je namještenik dežuran od 16,00 do 08,00 časova idućeg dana, međutim dolazak optuženog van radnog vremena sa osuđenom (koja nije bila dežurna) i njegovo čekanje osuđene u holu, ukazuje na njihove dobre relacije, a ne samo kolegijalni odnos, pa imajući u vidu navedeno, obesnažena je teza branioca optuženog (iznijeta u završnom pledoajeu), da je osuđena T. D.imala razloga da tereti optuženog J..  </span>
</p>
<p>&nbsp;</p>
<p>
<span class="span1">Takođe, u prilog navedenom jeste svjedočenje J.R., čiji iskaz je, na saglasan predlog stranaka, pročitan na glavnom pretresu, a iz kog iskaza je utvrđeno da je isti u kritičnom periodu bio zaposlen na radnom mjestu pomoćnika direktora U.c., te da je jednom prilikom primio stranku koja je htjela preuzeti deponovane satove, pa se stranka žalila da nedostaju neki ručni satovi. Nakon toga je, od strane direktora Uprave carina, oformljena Komisija kako bi izvršila kontrolu, kao i da je osuđena T. D., kod njega došla u kancelariju predočivši ovom svjedoku da je iz navedenog sefa U. C. uzimala satove i zlatni nakit. Istu činjenicu afirmiše i svjedok R. M., koji je u kritičnom periodu radio kao rukovodilac unutrašnje kontrole u U. C., te je jednom prilikom u 2008 godini, u kancelariji osuđene T. pronašao ključeve od kancelarije i sefa, koje nije smjela imati kod sebe jer se sa navedenim referatom razdužila u 2005 godini (kako je i utvrđeno iz iskaza svjedoka M. S.). Pomenute svjedočke iskaze sud je cijenio istinitim jer su međusobno komplementarni i u svemu korespondiraju sa iskazima osuđene.</span>
</p>
<p>&nbsp;</p>
<p>
<span class="span1">Takođe, iz iskaza svjedoka J.R., utvrđuje se da je ovaj svjedok prisustvovao kontroli prilikom koje je Komisija utvrdila da nedostaje određeni broj ručnih satova, kao i zlatni nakit. Komisija je kritičnom prilikom ustanovila da iz kase br.III nedostaje šest ručnih časovnika kao i određena količina zlatnog nakita, bliže opisane u izreci presude, koju činjenicu je sud utvrdio iz citiranih zapisnika, kao i svjedočkim iskazom Lazarević Svetozara (koji je u kritičnom periodu obavljao poslove samostalnog savjetnika za oduzetu robu i koji je prisustvovao radu komisije prilikom popisa stvari iz predmetne kase, kojom prilikom je Komisija ustanovila da u predmetnoj kasi nedostaju određeni ručni satovi i određena količina zlata), kao i iskaza osuđene (koji iskaz sud cijeni kao istinit jer isti korespondira sa provedenim dokazima, osim u dijelu količine prisvojenog zlatnog nakita). Prednje navedeno je afirmisano nalazom i mišljenjem, kao i izjašnjenjem vještaka komercijalne struke koje sud cijeni kao jasan, stručan i objektivan, a koji vještak, in extenso, navodi vrijednost otuđenih stvari i zlata, a pri kojem nalazu je i ostao izjašnjavajući se na glavnom pretresu: da je do iznosa zlatnog nakita došao na način što je gram težine zlata pomnožio sa količinom. Sveukupna vrijednost prisvojenih i oduzetih stvari na dan izvršenja krivičnog djela iznosi 73.996,00 eura i utvrđuje se iz pomenutog nalaza koje cijene su utvrđene i date na osnovu cjenovnika “S.J. W.” D.O.O. Podgorica (za ručne satove) i cjenovnika zlatarskih radnji (za zlatni nakit). </span>
</p>
<p>&nbsp;</p>
<p>
<span class="span1">Postupajući na navedeni način, optuženi je kod osuđene stvorio odluku da izvrši krivično djelo teške krađe, te je preduzeo djelatnost kojom je kod osuđene formirao odluku da izvrši  predmetno krivično djelo, tačnije navođenjem, izgovarajući riječi “imaš tamo u sefu predmete koje možemo založiti”. </span>
</p>
<p>&nbsp;</p>
<p>
<span class="span1">Podstrekavanje predstavlja umišljajno navođenje jednog lica na izvršenje određenog krivičnog djela, tj.stvaranje odluke kod jednog lica da izvrši određeno krivično djelo. </span>
</p>
<p>
<span class="span1">Da bi postojalo podstrekavanje, potrebno je da su ispunjena dva uslova: prvi, da kod izvršioca nije postojala namjera o izvršenju krivičnog djela ili da je ista postojala, ali da je odluka učvršćena tek nakon djelovanja podstrekača, pak, drugi condicio sine qua non ovog oblika saučesništva, jeste taj, da je podstrekač, sa umišljajem preduzeo neku djelatnost, kojom je kod budućeg izvršioca stvorio ili učvrstio odluku da izvrši djelo. </span>
</p>
<p>
<span class="span1">U praksi, podstrekavanje se najčešće vrši nagovaranjem (usmeno, pismeno, konkludentnim radnjama), obećanjem ili davanjem poklona, predočavanjem koristi koju izvršilac može ostvariti, oproštajem duga, prijetnjom i dr. </span>
</p>
<p>&nbsp;</p>
<p>
<span class="span1">Što se tiče prvog uslova, irelevantno je da li je osuđena prije podstrekavanja imala namjeru za izvršenjem djela, (mada iz njenog iskaza datog u odbrani za djelo za koje je pravosnažno osuđena, koji je sud proveo kao dokaz u predmetnoj krivičnoj stvari, a u kojem je navela da je ključ od sefa slučajno ostao u njenoj fioci, što afirmiše iskaz svjedoka R. M. koji je kao rukovodilac unutrašnje kontrole, kritičnom prilikom 2008 godine, u kancelariji sada osuđene pronašao ključeve od kancelarije i sefa, iako se osuđena sa tim referatom razdužila 2005 godine, o čemu je posvjedočio M. S., a i sama osuđena u ranije datim iskazima, može se zaključiti njena intencija za ostvarenjem istog, jer je bila svjesna da ključ treba da vrati ovlašćenom službeniku, ali je, ipak, isti zadržala). </span>
</p>
<p>
<span class="span1">Bez dubijuma je utvrđena činjenica da je optuženi J. usmenim nagovaranjem, učvrstio odluku kod osuđene T. D., jer je osuđenoj, po njenom kazivanju, bio potreban novac zbog porodičnih problema. Dakle, nakon navođenja odnosno nagovaranja od strane optuženog, osuđena je izvršila krivično djelo </span><span class="span1">teške krađe, pa je na taj način ispunjen prvi uslov za postojanje pomenutog instituta krivično materijalnog prava. </span>
</p>
<p>&nbsp;</p>
<p>
<span class="span1">Drugi uslov, odnosno djelatnost koja je preduzeta od strane optuženog jeste izgovaranje riječi: “imaš tamo u sefu predmete koje možemo založiti” (što je utvrđeno iz iskaza sada osuđene, kojem iskazu je sud, poklonio vjeru, jer je u svemu kompatibilan sa dokazima kojima sud poklanja veritas u predmetnoj krivičnopravnoj stvari, osim u već pomenutom, a koji se odnosi na količinu prisvojenog zlata). Sumo sumare, djelatnost optuženog je svakako umišljajna djelatnost jer je kod istog postojala svijest da navođenjem-izgovaranjem pomenutih riječi, stvara odluku kod osuđene za izvršenjem predmetnog krivičnog djela, i da isto hoće, u namjeri da sebi pribavi protivpravnu imovinsku korist, koja namjera mora postojati kod krivičnih djela protiv imovine.</span>
</p>
<p>
<span class="span1">  </span>
</p>
<p>
<span class="span1">Odbrana optuženog je obesnažena i iskazom svjedoka B. V., datog u prethodnom postupku u kome je naveo da je jednom prilikom sjedio sa optuženim u kafiću A.b., kada mu je optuženi pokazao muški sat na ruci, rekavši: “vidi brate, vrijedi preko pet hiljada eura”, što afirmiše navode osuđene koja se u svojoj odbrani decidno izjasnila da je zlato, kao i ručne satove iz predmetnog sefa otuđila, a potom davala kao zalogu za pozajmljeni novac optuženom, koji je u određenim prilikama nosio navedeni sat. </span>
</p>
<p>&nbsp;</p>
<p>
<span class="span1">Uvidom u sat “P.P.”, utvrđeno je da se radi o muškom satu koji je optuženi nosio na ruci kada ga je pokazao svjedoku B. V., ali, u ovoj causa criminalis, (imajući u vidu brojne dokaze kojima je sud poklonio vjeru i kojima je obesnažena odbrana optuženog), nije relevantan za presuđenje. Naime, optuženi je na glavnom pretresu izjavio da se radi o kopiji sata, a ne originalu, koju činjenicu sud ne može pouzdano utvrditi bez stručnog vještačenja, mada logično je da će optuženi reći da se radi o kopiji, kako bi poboljšao svoj položaj u postupku, a i sa tim u vezi je i svjedočenje B. V. (dugogodišnjeg komšije optuženog), koji je na glavnom pretresu izmijenio svoj iskaz, dodavši da mu je optuženi rekao “ne, to je falš”, iako je u prethodnom postupku posvjedočio da mu je optuženi pokazao na ruci skupi muški sat rekavši  “vidi, brate, vrijedi pet hiljada eura”. Naime, sud je stanovišta da je istinit iskaz ovog svjedoka dat u prethodnom postupku, kada je, logično, svjedoku svježije pamćenje od onog datog na glavnom pretresu kad je isti dodao da mu je optuženi tom prilikom rekao da se radi o kopiji sata, što je bez dubijuma, želja ovog svjedoka da olakša krivičnopravni položaj optuženog u postupku, pa ovaj dio iskaza svjedoka B. V. datog na glavnom pretresu, sud nije prihvatio cijeneći ga neistinitim.</span>
</p>
<p>&nbsp;</p>
<p>
<span class="span1">Sud je cijenio i iskaze svjedoka O. E. i B.D., koje je na glavnom pretresu saslušao na okolnosti poznanstva optuženog i sada osuđene, ali s obzirom da istima sud nije utvrdio nijednu relevantnu činjenicu neophodnu za rasvjetljenje ove krivičnopravne stvari (jer su ovi svjedoci posvjedočili da im nije poznata nijedna činjenica u pogledu sastajanja optuženog i sada osuđene), to je sud stanovišta da isti nisu od uticaja na presuđenje u predmetnoj krivičnopravnoj stvari. </span>
</p>
<p>&nbsp;</p>
<p>
<span class="span1">Pravno kvalifikujući utvrđeno činjenično stanje, sud je utvrdio da je optuženi J, Ž, radnjama opisanim u izreci presude ostvario sva bitna obilježja bića krivičnog djela teška krađa putem podstrekvanja iz čl. 240 st.1 tač.1 i st.2 u vezi čl.24  Krivičnog zakonika Crne Gore. </span>
</p>
<p>&nbsp;</p>
<p>
<span class="span1">Sud je korigovao činjenični opis krivičnog djela na način što je u devetom redu odozgo, nakon riječi “2.750,00 eura” konkretizovao ručni sat marke “B,” mod.488, vrijednosti 2.450,00 eura, na osnovu izvještaja Komisije U, c, C, G, i nalaza i mišljenja vještaka komercijalne struke, jer protivpravno oduzete stvari moraju biti konkretizovane, a upravo iz ovih dokaza se utvrđuje broj, marka i vrijednost protivpravno otuđenih ručnih satova. Stanovište suda je da navedenom korekcijom nije povrijeđen objektivni identitet optužbe niti presude, jer je sud, navedenu korekciju izvršio na osnovu dokaza provedenih na glavnom pretresu, pa optuženom nije stavio na teret veću kriminalnu količinu od one iz izmijenjenog optužnog akta, krećući se u okviru istog životnog događaja. </span>
</p>
<p>&nbsp;</p>
<p>
<span class="span1">Cijeneći subjektivni odnos optuženog J, Ž, prema izvršenom krivičnom djelu, sud je utvrdio da je isti bio svjestan, da navodi sada osuđenu T, D, (izgovarajući riječi: “imaš tamo predmeta u sefu koje možemo založiti”, i na taj način stvara odluku kod iste da izvrši predmetno krivično djelo, i hoće njegovo izvršenje, </span><span class="span1">u namjeri da sebi pribavi protivpravnu imovinsku korist, pa se njegov subjektivni odnos prema izvršenom krivičnom djelu definiše kao direktni umišljaj, koji oblik vinosti, kao i namjeru optuženog, sud je utvrdio iz dokaza provedenih na glavnom pretresu kojima je poklonio vjeru. </span>
</p>
<p>&nbsp;</p>
<p>
<span class="span1">Prilikom inflikcije, sud je cijenio sve okolnosti iz čl.42 Krivičnog zakonika Crne Gore koje utiču da kazna bude manja ili veća, pa je u odsustvu otežavajućih, kao olakšavajuću okolnost na strani optuženog cijenio loše imovno stanje kao i činjenicu ranije neosuđivanosti koju je utvrdio čitanjem citiranog izvoda iz KE UP PJ Podgorica, pa je istom izrekao uslovnu osudu, kojom mu je prethodno utvrdio kaznu zatvora u trajanju od jedne godine i istovremeno odredio da se utvrđena kazna neće izvršiti ukoliko optuženi u roku od dvije godine po pravosnažnosti presude ne izvrši novo krivično djelo. </span><span class="span1">Sud je uvjerenja da radi krivičnopravne zaštite nije nužno da okrivljeni utvrđenu kaznu zatvora i efektivno izdržava, već da se, i samim upozorenjem uz prijetnju kaznom može uticati na istog, kako ubuduće ne bi vršio krivična djela, na koji način se ima ostvariti svrha uslovne osude iz čl.52 KZ-a, a u okviru opšte svrhe propisivanja i izricanja krivičnih sankcija iz čl.4 st.2 Krivičnog zakonika Crne Gore. </span>
</p>
<p>&nbsp;</p>
<p>
<span class="span1">Ukoliko dođe do opoziva uslovne osude, optuženom se, shodno čl. 51 st.1 Krivičnog zakonika Crne Gore, u kaznu zatvora ima uračunati vrijeme provedeno na zadržavanju pred Upravom policije PJ Podgorica od 18.12.2008 godine (17,40 časova) do 20.12.2008 godine (14 časova). </span>
</p>
<p>&nbsp;</p>
<p>
<span class="span1">Sud je odluku o imovinsko-pravnom zahtjevu temeljio na odredbi čl. 239.st.2 Zakonika o krivičnom postupku, pa je obavezao optuženog Ž, J,, da oštećenoj U, C, na ime naknade štete uplati novčani iznos od 36.998,00 eura, u roku od dva mjeseca po pravosnažnosti presude. Naime, kako je oštećena U, c, postavila imovinskopravni zahtjev u vrijednosti protivpravno otuđenih stvari koja, prema nalazu i mišljenju vještaka komercijalne struke iznosi 73.996,00  eura, navedeni iznos je podijeljen sa dva (jer je predmetni krivični postupak vođen protiv dvoje optuženih, od kojih je optužena T. D. pravosnažno osuđena), tako da je optuženi J. Ž. dužan da oštećenoj na ime naknade štete uplati iznos od 36.998,00 eura.</span>
</p>
<p>&nbsp;</p>
<p>
<span class="span1">Odluka o troškovima postupka utemeljena je na odredbi čl.229.st.1 Zakonika o krivičnom postupku, pa je sud obavezao optuženog J. Ž., da ovom sudu, na ime troškova postupka uplati novčani iznos od 220,00 eura kao i 30,00 eura na ime paušala u roku od 15 dana po pravosnažnosti presude. Troškovi postupka se odnose na ime nagrade braniocu po službenoj dužnosti u pretkrivičnom postupku (100,00 eura) i 120,00 eura na ime nagrade vještaku komercijalne struke. Visinu paušala sud je odmjerio shodno imovnom stanju optuženog, dužini trajanja i složenosti krivičnog postupka. </span>
</p>
<p>&nbsp;</p>
<p>
<span class="span1">Imajući u vidu navedeno, primjenom citiranih Zakonskih propisa, odlučeno je kao u izreci presude.</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">OSNOVNI SUD U PODGORICI</span>
</p>
<p style="text-align:center;">
<span class="span1">Dana, 09.02.2015. godine.</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">                                                                                                        SUDIJA</span>
</p>
<p style="text-align:center;">
<span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1"></span><span class="span1">                       Đuković Goran s.r.</span>
</p>
<p>&nbsp;</p>
<p>&nbsp;</p>
<p>
<span class="span1">PRAVNA POUKA:</span>
</p>
<p>
<span class="span1">Protiv ove presude može se izjaviti žalba u roku</span>
</p>
<p>
<span class="span1">od 15 dana od dana prijema pismenog otpravka,</span>
</p>
<p>
<span class="span1">Višem sudu u Podgorici a preko ovog suda.</span>
</p>
<p>&nbsp;</p>
<p>
<span class="span1">Z.T.O. Maraš Ana</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>
<span class="span1">DN-a: Po primjerak presude dostaviti:</span>
</p>
<p>
<span class="span1">-ODT-u Podgorica</span>
</p>
<p>
<span class="span1">-Optuženom Ž. J.</span>
</p>
<p>
<span class="span1">-Braniocu optuženog, adv.D.M.</span>
</p>
<p>
<span class="span1">-Oštećenoj U.c. C.G., nakon pravosnažnosti</span>
</p>
<p>&nbsp;</p>
<p>
<span class="span1">Postupljeno dana__________________</span>
</p>
<p>
<span class="span1">Namještenik suda__________________</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span class="span1">                                                                                                                            </span>
</p>
<p>&nbsp;</p>
</div>
</div>


</body>