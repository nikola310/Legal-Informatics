<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 1.0in 1.25in 1.0in 1.25in;}
.p1{margin-bottom:0.1388889in;text-align:center;hyphenate:auto;font-family:Arial;font-size:12pt;}
.p2{margin-bottom:0.1388889in;text-align:end;hyphenate:auto;font-family:Arial;font-size:12pt;}
.p3{margin-bottom:0.1388889in;text-align:justify;hyphenate:auto;font-family:Arial;font-size:12pt;}
.p4{margin-bottom:0.1388889in;text-align:start;hyphenate:auto;font-family:Arial;font-size:16pt;}
.p5{text-align:justify;hyphenate:auto;font-family:Arial;font-size:12pt;}
.p6{margin-bottom:0.1388889in;text-align:start;hyphenate:auto;font-family:Arial;font-size:12pt;}
.p7{text-indent:-0.25in;margin-left:0.6145833in;text-align:justify;hyphenate:auto;font-family:Arial;font-size:12pt;}
.p8{margin-left:0.36458334in;text-align:justify;hyphenate:auto;font-family:Arial;font-size:12pt;}
.p9{margin-left:0.36458334in;margin-bottom:0.1388889in;text-align:start;hyphenate:auto;font-family:Arial;font-size:12pt;}
.p10{margin-bottom:0.1388889in;text-align:justify;hyphenate:auto;font-family:Arial;font-size:16pt;}
.p11{margin-left:-0.25in;margin-right:-0.375in;margin-bottom:0.1388889in;text-align:justify;hyphenate:auto;font-family:Arial;font-size:12pt;}
.p12{margin-right:-0.375in;margin-bottom:0.1388889in;text-align:justify;hyphenate:auto;font-family:Arial;font-size:12pt;}
.p13{margin-bottom:0.1388889in;text-align:start;hyphenate:auto;font-family:Calibri;font-size:11pt;}
.s1{font-size:12pt;}
.s2{display: inline-block; text-indent: 0; min-width: 0.121527776in;}
</style>
<meta content="predrag.tabas" name="author">
</head>
<body class="b1 b2">
<p class="p1">
<!--Image link to '0.jpg' can be here-->
</p>
<p class="p2">
<span>K.br. 253/2010</span>
</p>
<p class="p1">
<span>U IME CRNE GORE</span>
</p>
<p class="p3">
<span>VIŠI SUD U PODGORICI, kao prvostepeni krivični u vijeću sastavljenom od sudije Tabaš Predraga, kao predsjednika vijeća i sudija Moštrokol Vesne i Vukić Ranka kao članova vijeća, uz učešće Novčić Slobodanke, kao zapisničara, u krivičnom predmetu protiv optuženih: V. I., koga brane advokati T. B. iz B. i P. Z. iz P., zbog krivičnog djela teško ubistvo iz čl.144. tačka 1. i 3. Krivičnog zakonika, u sticaju sa krivičnim djelom nedozvoljeno držanje oružja i eksplozivnih materija iz čl. 403. st. 1. Krivičnog zakonika, D. N., zbog krivičnog djela teška tjelesna povreda iz čl. 151. st. 2. u vezi st. 1. Krivičnog zakonika, u sticaju sa krivičnim djelom uništenje i oštećenje tudje stvari iz čl. 253. st. 1. Krivičnog zakonika i krivičnim djelom nasilničko ponašanje iz čl. 399. u vezi čl. 23. st. 2. Krivičnog zakonika i B. D., zbog krivičnog djela teška tjelesna povreda iz čl. 151. st. 2. u vezi st. 1. Krivičnog zakonika u sticaju sa krivičnim djelom nasilničko ponašanje iz čl. 399. Krivičnog zakonika i P. D., zbog krivičnog djela nasilničko ponašanje iz čl. 399. u vezi čl. 23. stav. 2. Krivičnog zakonika, u sticaju sa krivičnim djelom teška tjelesna povreda iz čl. 151. st. 2. u vezi st. 1. Krivičnog zakonika, koje brani advokat Đ. B. iz P., odlučujući po optužnici Višeg državnog tužilaštva u Podgorici Kt.br. 111/10 od 07.10.2010. godine, koju je na glavnom pretresu zastupao T. Ž., zamjenik VDT-a u Podgorici, nakon održanog usmenog, glavnog i javnog pretresa, dana 04.07.2012. godine, u prisustvu zastupnika optužbe, optuženih i njihovih branilaca i punomoćnika oštećene porodice adv. R. S., nakon tajnog vijećanja i glasanja, dana 17.07.2012. godine, donio je i istog dana javno objavio </span>
</p>
<p class="p1">
<span>P R E S U D U</span>
</p>
<p class="p4">
<span>I. </span><span class="s1">Optuženi:</span>
</p>
<p class="p3">
<span>1. V. I., JMBG ..., od oca D. i majke B., rodjene K., rodjen ... godine u N., sa prebivalištem u N.-ul. N. T. br. ..., sa privremenim boravkom u K.-S. V. ..., državljanin crne Gore, zaposlen kao menadžer u udruženju “R. t.” u K., neoženjen, završio srednju školu, srednjeg imovnog stanja, neosudjivan, u pritvoru od 04.06.2010. godine od 13,15 časova.</span>
</p>
<p class="p5"></p>
<p class="p5">
<span>2. D. N., JMBG ..., od oca K. i majke R., rodjene S., rodjen ... godine u N. S., sa prebivalištem u N.-R. ..., sa privremenim boravkom u K.-D., K. u. ..., podstanar kod D. J., državljanin C. G. i Republike S., završio fakultet za bezbjednost, zaposlen u diskoteci “M” u K......, oženjen, otac jednog djeteta, srednjeg imovnog stanja, neosudjivan.</span>
</p>
<p class="p5"></p>
<p class="p1">
<span>KRIVI SU</span>
</p>
<p class="p6">
<span>Zato što su:</span>
</p>
<p class="p3">
<span>Dana 30.05.2010. godine, u K., optuženi V. I., s umišljajem, lišio života oštećenog D. D., i pri tome sa umišljajem doveo u opasnost život oštećenog B. Ž., i neovlašćeno nosio i držao vatreno oružje, a optuženi D. N., teško tjelesno povrijedio optuženog V. I., i to tako teško da je usljed toga bio doveden u opasnost njegov život, kao i oštetio tudju stvar, na način što su i to: optuženi V. I. prethodno, u vremenu izmedju 12,00 i 13,00 časova, iz pravca terase ugostiteljskog objekta “F” u S.... g..., na T..... od o....., sa ledja prišao oštećenom D. D., koji je sjedio na terasi susjednog ugostiteljskog objekta “M”, držeći kod sebe dva pištolja, i to pištolj marke “CZ” mod 99, kalibra 9 mm Para, fabrički broj 116684 i pištolj, marke “Smit &amp; Wesson”, mod 59, kal. 9 mm, fab. br. A253585, koje je neovlašćeno nosio i držao, čije je nošenje shodno čl. 11 Zakona o oružju zabranjeno na javnom mjestu i za čije držanje mu shodno članu 27 Zakona o oružju nijesu izdati oružni listovi, zatim izvadio iza pojasa pištolj, marke “CZ” mod 99, kalibra 9 mm para, fabrički broj 116684, i iz istog ispalio dva projektila u pravcu oštećenog D., koji su ga  pogodili, i pritom doveo u opasnost i život oštećenog B. Ž., koji je sjedio pored oštećenog D. sa njegove desne strane, nanijevši tom prilikom oštećenom D. tešku tjelesnu povredu u vidu rane prostreline u lijevom potplećnom predjelu i rane prostreline u predjelu prednje ivice lijeve pazušne jame, od kojih povreda je usljed iskrvavljenja iz razorenja jetre, rascjepa pluća i prečage i raskidanih krvnih sudova, sve duž kanala strijelnih rana – prostrelina istog dana, oko 21,22 časa oštećeni D. preminuo u Kliničkom centru Podgorica, kojom prilikom je jedan od ispaljenih projektila  u pravcu pok. D. pogodio i oštećenog B. Ž., nanijevši mu tešku tjelesnu povredu u vidu prostrelne rane u predjelu desne potkoljenice, da bi potom otpuženi V. I. pobjegao kroz glavna vrata S..... g...... u pravcu rive, a za njim potrčao optuženi D. N. i sustigao ga na proširenju preko puta “Z...”, gdje je optuženi D. pištoljem marke “Smit &amp; Wesson” mod. 59, kal. 9 mm, fab. br. A25385, koji je prethodno oduzeo od optuženog V., udario optuženog V. u predjelu glave, nanijevši mu osobito tešku tjelesnu povredu u vidu utisnutog preloma čeono sljepoočne kosti sa lijeve strane, kojom prilikom je život optuženog V. bio doveden u konkretnu opasnost zbog povrede integriteta sadržaja lobanjske duplje-tkiva velikog mozga, te kada im je prišao ovlašćeni policijski službenik Uprave policije-Ispostave K........, Ć. V., optuženi D. se udaljio u nepoznatom pravcu, da bi potom ovlašćeni policijski službenici Uprave policije-Ispostave K..... V. S., N. M. i Ć. V., zajedno sa još nekoliko gradjana unijeli optuženog V. u službeno policijsko putničko motorno vozilo marke “Golf IV” reg. oznake P KO-006 i odvezli ga do Doma zdravlja u K......, gdje su ispred Doma zdravlja zatekli optuženog D., kojom prilikom je optuženi D. prišao navedenom službenom vozilu, u kojem se nalazio optuženi V., pokušavajući da otvori vrata, te nakon što to nije uspio, stisnutom pesnicom polomio staklo na zadnjim lijevim vratima vozila i kroz polomljeni prozor nogom pokušao udariti optuženog V., u čemu ga je spriječio ovlašćeni policijski službenik V. S.,</span>
</p>
<p class="p7">
<span class="s2">-​&nbsp;</span><span>čime je optuženi V. I. izvršio krivično djelo - teško ubistvo iz člana 144. tačka 3. Krivičnog zakonika, u sticaju sa krivičnim djelom – nedozvoljeno držanje oružja i eksplozivnih materija iz čl. 403. st. 1. Krivičnog zakonika, optuženi D. N., krivično djelo teška tjelesna povreda iz člana 151. stav 2. u vezi stava 1. Krivičnog zakonika i krivično djelo – uništenje i oštećenje tudje stvari iz člana 253. stav 1. Krivičnog zakonika.</span>
</p>
<p class="p8"></p>
<p class="p3">
<span>Pa im sud primjenom citiranih zakonskih odredbi, te odredbi čl. 4,5,6,7,8,14,15,32,36,42., a optuženom D. N. i primjenom odredbi čl. 45. i 46. Krivičnog zakonika, shodno odredbi čl. 48. st. 1. Krivičnog zakonika, prethodno</span>
</p>
<p class="p1">
<span>UTVRDJUJE</span>
</p>
<p class="p6">
<span>Optuženom V. I.: </span>
</p>
<p class="p7">
<span class="s2">-​&nbsp;</span><span>za krivično djelo - teško ubistvo iz člana 144. tačka 3. Krivičnog zakonika, kaznu zatvora u trajanju od 17 (sedamnaest) godina.</span>
</p>
<p class="p8"></p>
<p class="p7">
<span class="s2">-​&nbsp;</span><span>Za krivično djelo – nedozvoljeno držanje oružja i eksplozivnih materija iz čl. 403. st. 1. Krivičnog zakonika, kaznu zatvora u trajanju od 4 (četiri) mjeseca.</span>
</p>
<p class="p5"></p>
<p class="p6">
<span>Optuženom D. N.:</span>
</p>
<p class="p7">
<span class="s2">-​&nbsp;</span><span>za krivično djelo teška tjelesna povreda iz člana 151. stav 2. u vezi stava 1. Krivičnog zakonika, kaznu zatvora u tranjanju od 10 (deset) mjeseci,</span>
</p>
<p class="p8"></p>
<p class="p7">
<span class="s2">-​&nbsp;</span><span>za krivično djelo uništenje i oštećenje tudje stvari iz člana 253. stav 1. Krivičnog zakonika, kaznu zatvora u trajanju od 2 (dva) mjeseca,</span>
</p>
<p class="p5"></p>
<p class="p6">
<span>Pa ih sud primjenom citiranih zakonskih odredbi, te odredbi čl. 48. st. 2. tačka 2. i 51. Krivičnog zakonika, te odredbi čl. 226,229, 239. i 374. Zakonika o krivičnom postupku,</span>
</p>
<p class="p1">
<span>O S U Đ U J E</span>
</p>
<p class="p7">
<span class="s2">-​&nbsp;</span><span>Optuženog V. I., na jedinstvenu kaznu zatvora u trajanju od 17 (sedamnaest) godina i 3 (tri) mjeseca, u koju kaznu mu se uračunava vrijeme provedeno u pritvoru počev od 04.06.2010. godine, od 13,15 časova, pa nadalje dok pritvor bude trajao,</span>
</p>
<p class="p9"></p>
<p class="p7">
<span class="s2">-​&nbsp;</span><span>Optuženog D. N., na jedinstvenu kaznu zatvora u trajanju od 11 (jedanaest) mjeseci, u koju kaznu mu se uračunava vrijeme zadržavanja od 30.05.2010. godine, od 15,30 časova, do 01.06.2010. godine.</span>
</p>
<p class="p6"></p>
<p class="p3">
<span>Dužni su optuženi V. I. i D. N., da ovom sudu na ime troškova krivičnog postupka-sudskog paušala plate ovom sudu novčani iznos od po 100,00 eura, te da na ime ostalih troškova krivičnog postupka optuženi V. I. plati novčani iznos od 999,05 eura, a optuženi D. N., iznos od 334,05 eura, sve u roku od 15 dana po pravosnažnosti presude, pod prijetnjom prinudne naplate.</span>
</p>
<p class="p3">
<span>Oštećena porodica D. se radi ostvarivanja imovinskopravnog zahtjeva u odnosu na optuženog V. I., upućuje na redovnu gradjansku parnicu.</span>
</p>
<p class="p3">
<span>Na osnovu čl. 75. Krivičnog zakonika, sud optuženom V. I. izriče:</span>
</p>
<p class="p1">
<span>MJERU BEZBJEDNOSTI ODUZIMANJE PREDMETA</span>
</p>
<p class="p3">
<span>I to: pištolj marke “CZ” mod 99, kalibra 9 mm para, fabrički broj 116684 i pištolj marke “Smit &amp; Wesson” mod. 59, kal. 9 mm, fab. br. A25385.</span>
</p>
<p class="p10">
<span>II. </span>
</p>
<p class="p3">
<span>Optuženi:</span>
</p>
<p class="p6">
<span>1. D. N., sa ličnim podacima kao u stavu I izreke presude i</span>
</p>
<p class="p3">
<span>2. P. D., zvani “D.”, JMBG ..., od oca S. i majke A., rodjene G., rodjen ... godine u N., sa prebivalištem u N.-Ć. ..., i boravištem u B.-ul. H. br. ..., sa privremenim boravkom u K.-D., K. ulica ..., podstanar kod D. J., dražvljanin Crne Gore, nezaposlen, oženjen, otac dvoje djece, završio srednju školu, srednjeg imovnog stanja, neosudjivan.</span>
</p>
<p class="p3">
<span>Na osnovu čl. 373. st. 1. tačka 2. Zakonika o krivičnom postupku, </span>
</p>
<p class="p1">
<span>OSLOBADJAJU SE OD OPTUŽBE</span>
</p>
<p class="p3">
<span>Kojom je predstavljeno da su:</span>
</p>
<p class="p3">
<span>Dana 30.05.2010. godine, u Kotoru, vršenjem nasilja prema optuženom V.I. i drskim i bezobzirnim ponašanjem ugrozili spokojstvo gradjana i remetili javni red i mir, na način što su više puta nogama udarili optuženog V. u predjelu glave, dok je ležao na pločniku, nanijevši mu lake tjelesne povrede u vidu rane prskotine u predjelu lijeve obrve, lijeve ušne školjke, iza lijeve ušne školjke i u desnom tjemenom predjelu, </span>
</p>
<p class="p7">
<span class="s2">-​&nbsp;</span><span>čime bi izvršili krivično djelo – nasilničko ponašanje iz člana 399. u vezi člana 23. stav 2. Krivičnog zakonika.</span>
</p>
<p class="p4">
<span>III.</span>
</p>
<p class="p6">
<span>Prema optuženim:</span>
</p>
<p class="p3">
<span>1. B. D., zavni “B.”, JMBG ..., od oca Dj. i majke S., rodjene P., rodjen ... godine u B. P., sa prebivalištem u N. Ć. ..., državljanin Crne Gore, nezaposlen, oženjen, otac dvoje djece, završio srednju školu, lošeg imovnog stanja, neosudjivan i</span>
</p>
<p class="p3">
<span>2. P. D., sa ličnim podacima kao u stavu II izreke presude</span>
</p>
<p class="p3">
<span>Na osnovu čl. 372. st. 1. tačka 1. Zakonika o krivičnom postupku,</span>
</p>
<p class="p1">
<span>OPTUŽBA SE ODBIJA</span>
</p>
<p class="p6">
<span>Kojom je predstavljeno da su:</span>
</p>
<p class="p3">
<span>Dana 30.05.2010. godine, u K., optuženi B. D. zajedno sa optuženim D. N. i P. D. u grupi, vršenjem nasilja prema optuženom V. I. i drskim i bezobzirnim ponašanjem ugrozio spokojstvo gradjana i remetio javni red i mir, i istom prilikom optuženi P. D. i B. D. teško tjelesno povrijedili optuženog V. I. i to tako teško da je usljed toga bio doveden u opasnost njegov život, na način što je optuženi B. D. zajedno sa optuženim P., a nakon što je optuženi D. N. stisnutom pesnicom i pištoljem udario optuženog V. u predjelu glave, nakon čega je optuženi V. pao, nastavili više puta da nogama udaraju optuženog V. u predjelu glave dok je ležao na pločniku, nanijevši mu tom prilikom osobito tešku tjelesnu povredu u vidu utisnutog preloma čeono sljepoočne kosti sa lijeve strane, rane prskotine u predjelu lijeve obrve, lijeve ušne školjke, iza lijeve ušne školjke i u desnom tjemenom predjelu, kojom prilikom je život optuženog V. bio doveden u konkretnu opasnost zbog povrede integriteta sadržaja lobanjske duplje-tkiva velikog mozga,</span>
</p>
<p class="p7">
<span class="s2">-​&nbsp;</span><span>čime bi izvršili i to: optuženi B. D. krivično djelo teška tjelesna povreda iz čl. 151. st. 2. u vezi st. 1. Krivičnog zakonika, u sticaju sa krivičnim djelom nasilničko ponašanje iz čl. 399. Krivičnog zakonika, a optuženi P. D. krivično djelo teška tjelesna povreda iz čl. 151. st. 2. u vezi st. 1. Krivičnog zakonika.</span>
</p>
<p class="p8"></p>
<p class="p6">
<span>Troškovi krivičnog postupka za krivična djela, bliže opisana u stavu II i III izreke presude padaju na teret budžetskih sredstava suda.</span>
</p>
<p class="p1">
<span>O b r a z l o ž e nj e</span>
</p>
<p class="p3">
<span>Optužnicom Višeg državnog tužilaštva u Podgorici Kt.br.111/10 od 07.10.2010. godine, optuženom V. I. stavljeno je na teret izvršenje krivičnog djela teško ubistvo iz člana 144. tačka 1. i 3. Krivičnog zakonika, u sticaju sa krivičnim djelom nedozvoljeno držanje oružja i eksplozivnih materija iz člana 403. stav 1. Krivičnog zakonika, a optuženim D. N., B. D. i P. D. izvršenje krivičnog djela teška tjelesna povreda iz člana 151. stav 2. u vezi stav 1. Krivičnog zakonika, u sticaju sa krivičnim djelom nasilničko ponašanje iz člana 399. Krivičnog zakonika, a optuženom D. N. i krivično djelo uništenje i oštećenje tudje stavri iz člana 253. stav 1. Krivičnog zakonika. Zastupnik optužbe je u završnoj riječi najprije odustao od optužnice u odnosu na optuženog B. D., za krivično djelo teška tjelesna povreda iz čl. 151. st. 2. u vezi st. 1. Krivičnog zakonika, i u odnosu na optuženog P. D. za krivično djelo teška tjelesna povreda iz čl. 151. st. 2. u vezi st. 1. Krivičnog zakonika, a potom izmijenio činjenične navode optužnice u odnosu na krivična djela teško ubistvo iz čl. 144. tačka 1. i 3. Krivičnog zakonika i nedozvoljeno držanje oružja i eksplozivnih materija iz čl. 403. st. 1. Krivičnog zakonika, stavljeno na teret optuženom V. I. i krivično djelo nasilničko ponašanje iz čl. 399. u vezi čl. 23. st. 2. Krivičnog zakonika, koje je stavljeno na teret optuženim D. N. i P. D. i pri tako izmijenjenoj optužnici u cjelosti ostao do završetka glavnog pretresa, predlažući sudu da optužene oglasi krivim i osudi po zakonu.</span>
</p>
<p class="p3">
<span>Punomoćnik oštećene porodice D., adv. R. S., u završnoj riječi je naveo, da su provedenim dokazima potvrdjeni navodi optužnice u dijelu koji se odnosi na prvooptuženog V. I., čiju odbranu je cijenio kao neistinitu, osim u dijelu opisa radnje opaljenje iz pištolja. Nadalje, punomoćnik je naveo, da je optuženi V. u svojoj odbrani neistinito prikazao, da je kritičnog dana došao u S. g., jer je imao namjeru da popije piće u lokalu „F.“, već je namjera optuženog bila isključivo da liši života oštećenog D. D., cijeneći odbranu optuženog u tom dijelu kao nelogičnu, te da je čitav dogadjaj, odnosno lišenje života oštećenog D. prethodno pripremljeno, vjerovatno uz pomoć još nekih lica, imajući u vidu činjenicu da optuženi prilikom izvršenja krivičnog djela nije kod sebe imao ni mobilni telefon, ključeve od vozila s kojim se dovezao, a posebno kod činjenice da je sa sobom nosio dva pištolja, oba napunjena i spremna za upotrebu. U prilog takvoj tvrdnji punomoćnik je naveo, i činjenicu da je optuženi V.pucao u ledja oštećenom D., koristeći veliku gužvu i žagor u S. g., pucajući pritom dva puta, kako bi bio siguran da je postigao ono zbog čega je isključivo došao i to u trenutku kada oštećeni D. nije imao nikakve mogućnosti da se brani, pritom ne vodeći računa da li tom prilikom može lišiti života još neko lice, a što ukazuje na bezobzirno postupanje optuženog V.. Predložio je sudu da optuženog V. I. oglasi krivim i izrekne adekvatnu kaznu shodno težini počinjenog krivičnog djela.</span>
</p>
<p class="p3">
<span>Optuženi V. I. u prethodnom postupku nije iznosio svoju odbranu, branio se ćutanjem. </span>
</p>
<p class="p3">
<span>Na glavnom pretresu, optuženi je naveo, da je dana 01.06.2007. godine, došao iz Nikšića u Kotor, na poziv njegovog dobrog druga Dj. D. i zaposlio se u taksi udruženju čiji je vlasnik bio njegov drug Đ., da je posao obavljao časno i pošteno i da nije imao nikakvih problema sve do 03.12.2007. godine, kada je zamolio svog dobrog prijatelja da ga poslije treninga u teretani u T., gdje su zajedno trenirali, poveze kući,  da bi na nekih 100 metara od njegove kuće na automobil u kojem se nalazio, neko ispalio oko 12 metaka, kojom prilikom je ranjen u nogu, a koji dogadjaj je bio i medijski propraćen narednog dana. Dalje je naveo, da ga je povodom tog dogadjaja saslušavao inspektor Š. i tom prilikom mu rekao, da su meci bili namijenjeni njemu i da je imao sreće što je ostao živ, jer je prilikom pregleda automobila pronašao jedan projektil malog kalibra zaglavljen u šoferšajbnu, dok su ostali projetkili završili u naslonu za glavu na sjetištu, a što mu je tom prilikom potvrdio i inspektor Ć. Ž., koji ga je takodje povodom istog dogadjaja saslušavao. Osam mjeseci nakon tog dogadjaja, ponovo je pucano na automobil u kome se nalazio, na nekih 30 metara od kuće u kojoj je živio, kada je ispaljeno 10 do 12 metaka, da se tom prilikom nalazio na zadnjem sjedištu iza suvozača, da je vozilom upravljao njegov prijatelj J. V., a momak koji je sjedio na mjestu suvozača je tom prilikom teško povrijedjen. Godinu dana nakon tog dogadjaja, u K. je ubijen njegov najbolji prijatelj Đ. D.. Povodom tog ubistva, on je takodje razgovarao sa inspektorima koji su mu tom prilikom saopštili, da je dobro što te kritične noći nije bio u društvu Đ., jer bi i on bio ubijen, što su inspektori saopštili i njegovim prijateljima koji su povodom tog ubistva saslušavani, medju kojima se nalazio i B. C.. Inspektori su mu tom prilikom rekli da za njega više nema života u K. i da mu je najbolje da napusti grad, jer onaj ko je to učinio neće stati, da je on sledeći i da sumnjaju da iza svega stoji oštećeni D.. Nakon što je upitao inspektora „zašto mene, kad ja tog čovjeka ne poznajem“, oni su mu odgovorili „zato što si ti najbolji prijatelj D. Đ.“. Pomislio je da će ga policija na neki način zaštiti, ali oni to nijesu učinili. Dalje je naveo, da je četrdeset dana nakon smrti Đ. D. bio na benzinskoj pumpi „V. P.“ kako bi nasuo gorivo i u tenutku kada je krenuo sa automobilom, ispred njega se popriječilo vozilo D. marke „Audi A8“ bijele boje, nakon čega je D. izašao iz automobila i uputio mu niz prijetnji i uvreda, pitavši ga „zašto si još uvijek tu, šta čekaš i zašto ne napuštaš grad“. Mjesec-dva nakon tog dogadjaja, takodje na benzinskoj pumpi „V. P.“ D. mu je ponovo popriječio put svojim vozilom „Audi A8“, nakon čega je izašao iz vozila i uputio mu prijetnje i uvrede, samo toga puta još žešće. Nakon toga u martu mjesecu 2010. godine, zajedno sa C. B. je krenuo iz prostorija taksi udruženja prema naselju R., kada su ispred zgrade primijetili D. koji je sjedio u svom automobilu, nakon čega su krenuli vozilom kojim je upravljao C., primijetivši da ih D. prati svojim vozilom. Po dolasku u naselju R.  skrenuli su u jednu jednosmjernu ulicu, dok je D. svojim vozilom nastavio pravo, da bi u jednom trenutku iz suprotnog smjera u toj jednosmjernoj ulici naišao D. sa vozilom i pripriječio im put i tom prilikom njemu i C. uputio niz prijetnji, govorići im „da će da ih pobije“, pritom ih psujući, a zatim im uputio riječi „zašto nijeste otišli iz K., želite li da prodjete kao što je prošao vaš drug“. Dalje je naveo, da mu se poslije tog dogadjaja život pretvorio u pakao, nije mogao slobodno da izlazi, planira porodicu, niti bilo što drugo, bilo ga je strah za svoj život, zbog čega je nabavio oružje, kako bi se prilikom sledećeg susreta sa D. osjećao sigurnije, jer je i u novinama pročitao da je izvršen pretres D. stana, u kome je pronadjena municija, a čuo je da i njegovo obezbjedjenje nosi oružje. U to vrijeme je praktično spavao sa pištoljem, jer su mu stalno pred očima bile slike prethodnih susreta sa D., te da je osjećao nemoć. U nastavku svoje odbrane optuženi je naveo, da je kritičnog dana, nakon što je završio posao na pumpi, otišao u Stari grad u kafić „F.“, gdje je namjeravao da popije kafu, da nije znao da će toga dana u Stari grad doći D., jer u protivnom tamo ne bi išao, jer je strogo vodio računa da se sa njim ne sreta. Kako u lokalu „F.“ nije bilo slobodnog mjesta, krenuo je da ide, a onda je na nekih 30 metara ispred sebe ugledao D., zbog čega je odmah krenuo da izadje iz Starog grada, ali je prilikom izlaska morao da prodje pored lokala u kojem je sjedio D., kada je pogledao D. i D. njega. U tom trenutku je odlučio da se po cijenu svega obračuna sa strahom, zbog situacija koje su se desile ranije. Sjeća se da je ispalio jedan ili dva metka, a nakon toga trčeći krenuo ka policajcu koji se nalazio na rivi, da je dohvatio za vrata od policijskog vozila, koja nije mogao da otvori, nakon čega se više ničega ne sjeća, sve do trenutka dok se nije probudio u bolnici. Optuženi je dalje pojasnio, da ranije susrete i sukobe sa D. nije prijavljivao policiji, kako to ne bi povećavalo mržnju D. prema njemu, da je D. kritične prilike sjedio sa desne strane, gledano iz njegovog pravca kretanja, ledjima okrenut, ali da se u jednom trenutku okrenuo i vidio ga, da je kod sebe kritičnom prilikom imao dva pištolja koje je prethodno kupio od jednog radnika iz Srbije, koji je privremeno radio u taksi udruženju, a da je pištolj iz kojeg je pucao crne boje, za koji misli da je marke „CZ“, dok se za drugi pištolj koji je imao kod sebe nije mogao izjasniti o izgledu, niti o njegovoj marki. Optuženi je dalje pojasnio, da mu nije poznato da je izmedju pokojnog Đ. i D. postojao sukob, ali da je iz novinskih tekstova izmedju redova zaključio, da iza ubistva Đ., možda stoji D., povezujući to sa pričom inspektora u policiji i onome što se njemu dešavalo. Optuženi je takodje pojasnio, da prije pucanja nije repetirao pištolj, niti je poznavao P. D., D. N. i B. D., niti je znao da oni rade u njegovom obezbedjenju, a da momci koji su radili obezbedjenje D. nijesu pokazivali nikakav animozitet prema njumu, već ga je bilo strah isključivo od D.. Optuženi je izrazio iskreno žaljenje zbog onoga što je učinio, bez namjere da umanji svoju odgovornost. Pri ovakvoj odbrani optuženi je ostao do završetka glavnog pretresa. </span>
</p>
<p class="p3">
<span>Branilac optuženog V. I. adv. T. B. je u završnoj riječi  naveo, da njegov branjenik u bitnom nije sporio izvršenje krivičnih djela, ali da se isti nalazio u dužem vremenskom periodu u stanju kumuliranog stresa sa simptomima posttraumatskog poremećaja, zbog subjektivnog doživljavanja životne ugroženosti, kako to proizilazi iz nalaza i mišljenja komisije vještaka, koja je obavila neuropsihijatrijsko vještačenje, a čiji zaključak nedvosmisleno ima uporište u izvedenim dokazima, što sve ukazuje da je optuženi V. u dužem vremenskom periodu trpio realan strah zbog životne ugroženosti, što predstavlja dominantnu činjenicu pri utvrdjivanju kvalifikacije radnji koje je nesporno izvršio optuženi i prilikom odmjeravanja visine kazne. Nadalje, branilac optuženog je naveo, da se u konkretnom slučaju ne može govoriti o ubistvu na podmukao način, jer je i tužilac i u prvobitnoj i izmijenjenoj optužnici pošao samo od jedne objektivne činjenice, da je optuženi V. prišao sa ledja oštećenom koji se nije nadao i nije mogao da se brani, pa ne stoji kvalifikacija da je optuženi krivično djelo ubistva izvršio na podmukao način. Branilac optuženog smatra da ne stoji ni druga kvalifikatorna okolnost, da je optuženi osim što je sa umišljajem lišio života D., sa umišljajem doveo u opasnost i život drugog lica oštećenog B., a koja okolnost nije utvrdjena tokom postupka, pa je na kraju zaključio, da su se u radnjama optuženog V. stekli svi elementi krivičnog djela ubistvo iz čl. 143. Krivičnog zakonika.</span>
</p>
<p class="p3">
<span>I branilac optuženog V. I. adv. P. Z. je u završnoj riječi naveo, da se u konkretnom slučaju ne može govoriti da je optuženi V. na podmukao način lišio života oštećenog D., zbog činjenice da je prišao sa ledja oštećenom, te da pucajući u oštećenog D. nije sa umišljajem doveo u opasnost oštećenog B. Ž., jer umišljaj optuženog nije bio usmjeren na povredjivanje oštećenog B., pa je u odnosu na tu težu posledicu optuženi V. postupao iz nehata, nalazeći da su se u njegovim radnjama samo stekli elementi bića krivičnog djela ubistvo iz čl. 143. Krivičnog zakonika.</span>
</p>
<p class="p3">
<span>Optuženi D. N. je u svojoj odbrani kako u prethodnom postupku, tako i  na glavnom pretresu naveo, da je prije kritičnog dogadjaja tri godine bio zaposlen u obezbjedjenja diskoteke „M.“ koja se nalazi u S. g. u K., čiji vlasnik je bio pokojni D. D., i da za te tri godine dok je bio sa D. nije bilo ekscesne situacije, koja bi dovela do njegove reakcije ili reakcije momaka koji su bili sa njima. Njegov posao kao obezbjedjenje pok. D. više je bilo da ne dozvoli, da ga ljudi zaustavljaju i traže mu novac, a ne zato što mu je prijetila opasnost od bilo koga, jer da su imali informaciju da mu neko prijeti, sigurno bi nosili oružje sa sobom. Dalje je naveo, da je optuženog V.  poznavao, ali samo po prezimenu kao momka iz N. i sa njim nije imao kontakta. Dalje je naveo, da se kritičnog dana čuo telefonom i dogovorio sa pok. D., da se oko 12,00 časova nadju u S. g. u lokalu “ M. “, ali je on toga dana zakasnio pola sata i kada je stigao u lokal “ M.“, zatekao je pok. D. D. koji je sjedio sa nekim ljudima, medju kojima se nalazio i B. Ž.. Oni su sjedjeli za garniturom koja je imala sto, dvosjed i dvije stolice. D. je sjedio u stolici koja se nalazila lijevo, gledano iz pravca dvosjeda, dok je na dvosjedu koji se nalazio tačno ispod TV aparata postavljenog na zidu, sjedio B. Ž., a u stolici koja se nalazila preko puta D., sjedio je neki njegov prijatelj. B. D. i P. D. su sjedjeli neposredno iza D. D. za jednim visećim stolom, ledjima okrenuti ka zidu lokala. Dalje je naveo, da je toga dana bašta bila puna gostiju, da je prilikom dolaska u bašti lokala „M.“ prošao pored pok. D. i njegovog društva, klimnuo glavom da ih pozdravi, a zatim prišao visećem stolu, gdje su sjedjeli P. i B., i taman što je uzeo viseću stolicu i pripremao se da sjedne, kako bi bio okrenut u pravcu D., koji je njima bio ledjima okrenut, čuo je pucnje u djeliću sekunde i to dva ili tri pucnja, nije siguran. U tom trenutku se okrenuo i vidio optuženog V., koji je stajao izmedju mjesta gdje je on sjedio i stolice na kojoj se nalazio pok. D., kako u ispruženoj desnoj ruci drži pištolj crne boje i pokušava da ispali još koji metak, nakon čega je nastala gužva. On je podigao stolicu i bacio je u pravcu V., kada je V. okrenuo pištolj prema njemu, P. i B. i sa ispruženom rukom u kojoj je držao pištolj pritiskao oroz, ali se čulo samo škljocanje u prazno, da bi se zatim V. okrenuo ledjima prema njima i iz tog položaja desnu ruku u kojoj se nalazio pištolj protura ispod lijeve ruke, pištolj upera u njih i opet pritiska pištolj koji škljoca. Nakon  toga optuženi V. kreće da bježi, a on za njim. U tom trenutku pogledao je u pravcu pok. D. kome je glava pala, pa je pomislio da je mrtav. U glavi mu je nastala blokada. Vidi V. koji istrčava kroz ulaz S. g. i bježi u pravcu tržnice, dok on trči za njim, ali se nije okretao i nije vidio da li i još neko trči zajedno sa njim. Za sve vrijeme dok je trčao za optuženim V., isti je pokušavao da repetira onaj pištolj i kada su se nalazili na početku pijace, u trenutku kada ga je skoro i sustigao, optuženi V. se okrenuo prema njemu i iz pištolja opalio jedan metak, a zatim krenuo da bježi u pravcu gornjih vrata S. g.-G., sve vrijeme se okrećući i škljocajući pištoljem u njegovom pravcu, nakon čega prelazi ulicu ka moru, gdje ga je i sustigao. Optuženi je dalje naveo, da je V. uperio pištolj u njega, ali je on uspio nekakao da ga uhvati, nakon čega su počeli da se čupaju. Na tom mjestu bilo je parkirano jedno policijsko vozilo. Prilikom tog čupanja padali su, a optuženi je ostavio i mogućnost da je V. i udarao, da bi u  jednom trenutku došla policija, kao i B. D. i P. D., koji su ga micali sa . V., ali on nije vidio da su P. i B. udarali V.. Nakon toga se vratio u S. g. ispred lokala „M.“, gdje je pomogao da se D. iznese iz S. g., zajedno sa P. i B. i automobilom se uputili u pravcu hitne pomoći. Optuženi je priznao da je polomio staklo od policijskog automobila ispred službe Hitne pomoći i objasnio, da je to učinio kada je vidio V. u automobilu, jer je htio da izvuče V.a iz auta, ali su na njega skočili policajci i spriječili ga. Pri ovakvoj odbrani optuženi je ostao do završetka glavnog pretresa.</span>
</p>
<p class="p3">
<span>Optuženi B. D. u svojoj odbrani kako u prethodnom postupku, tako i na glavnom pretresu naveo, da je kritičnog dana zajedno sa optuženim P. D. oko 11,15 časova, došao u lokal „M.“, jer ih je prethodno optuženi D. N. pozvao telefonom i rekao da će u lokal doći pok. D. D.. Po dolasku u lokal „M.“, on i optuženi P. su sjeli su za jedan visoki sto pored jedne rashladne vitrine. Bili su ledjima okrenuti zidu lokala i imali su pregled čitave terase lokala i trga ispred njih. Nakon toga u lokal je došao i D. D., koji je sjeo na jednu fotelju bliže njima dvojici ledjima okrenut, dok je za istim stolom sjedio B. Ž. na duploj fotelji, ispod TV aparata bliže pok. D., dok je nešto kasnije u lokal „M.“ došao i P. B. i sjeo za isti sto za kojim su sjedjeli D. i B., na fotelji do B. po desnoj strani. Optuženi je dalje naveo, da je sa D. u lokal „M.“ došao i M. D., ali da se M. nije dugo zadržavo, već je otišao u drugi lokal, tako da se nije nalazio u bašti lokala kada je došlo do pucnjave. Nakon nekog vremena u lokal je došao i optuženi D. N. i to nekih 20 minuta nakon dolaska pok. D., da bi potom D. uzeo jednu stolicu, u namjeri da sjedne sa njim i optuženim P.. Optuženi je dalje naveo, da je toga dana trg u S. g. bio pun turista, da je u lokalu postojao jedan prolaz, koji je odvajao prvi red stolova u bašti i koji je bio frekventan, jer su prolazili ljudi, da je do njih stajalo nekoliko starijih ljudi čekajući da se oslobodi neki sto u lokalu, kada je primijetio optuženog V., koji je dolazio iz pravca lokala „F.“ tim prolazom, nakon čega je prišao pok. D. sa ledja i iz blizine ispalio dva metka u ledja D.. U tom trenutku je D. N. odgurnuo stolicu, koju je prethodno donio da sjedne, kada se optuženi V. okrenuo prema njima i sa udaljenosti od nekih tri metra, po njegovoj procjeni u njihovom pravcu okrenuo cijev pištolja koji je držao u ruci, crne boje, koje je optuženi prepoznao kao pištolj marke „CZ 99, obzirom da je ranije radio u policiji i da poznaje oružje.Vidio je da V. pritiska obarač nekoliko puta, ali pištolj nije opalio. Nakon što pištolj nije opalio V.se okrenuo i počeo da bježi put ulaza u S. g.. Za njim je prvi potrčao D. N., a za D. i P. D., dok je on prišao stolici gdje je sjedio D., u namjeri da mu pomogne. Tom prilikom zavrnuo je majicu koju je D. imao na sebi kako bi vidio gdje je pogodjen i primijetio dvije rane i to jednu iznad lijeve sise, a drugu ispod desne sise, od kojih je jedna obilno krvarila, pa je pritisnuo dlanom da bi zaustavio krvarenje. Pošto je pomislio da je D.mrtav, krenuo je prema kapiji S. g. i pri izlasku vidio optuženog V. na početku tržnice kako trči, a za njim D. N. i P. D.. Na tom dijelu je bilo dosta naroda i sve se odvijalo brzo. Vidio je kako se V. probija kroz narod, da se D. N. iza njega nalazi nekih 7-8 metara, a za D. P. na nekih 2-3 metra, da se V. dok bježi okreće prema D. i P. i u jednom trenutku ispaljuje hitac, a koji trenutak optuženi nije vidio, već je samo čuo pucanj, obzirom da je na pijaci bila gužva. U jednom trenutku na samom izlasku sa parkinga na rivi optuženi vidi kako V. i D. pretrčavaju ulicu i to u blizini jednog policijskog automobila marke „M...“. Optuženi nije vidio kako je D. N. oborio V., niti da ga je udarao, ali je vidio da je V. pao na zemlju i da je po njegovom dolasku ležao na ledjima, da mu je pištolj bio pored ruke, ali da pored V. nije zatekao D. N., niti je vidio fizički kontakt izmedju njih, već je zatekao samo jednog policajca, kome je rekao da je V. ubio F. i da ga pričuva. Dalje je naveo, da tom prilikom V. nije udarao. Nakon toga trčeći se vratio do lokala „M.“ gdje se nalazio D. ranjen i kod kapije S. g. zatekao je neke ljude koji su nosili D., nakon čega je došao i D. N., kada su njih dvojica uzeli D. i ubacili ga u auto nekog čovjeka i odvezli se do hitne pomoći. Optuženi je dalje naveo, da nije vidio trenutak kada je ispred Doma zdravlja D.N. polomio staklo na policijskom vozilu, jer se sve vrijeme nalazio u Hitnoj pomoći sa povrijedjenim D.. Optuženi je dalje naveo i objasnio, da od 2002. godine, radi na obezbedjenju objekata koji su bili u vlasništvu pok. D. D., da je sa njim tokom vremena stvorio jedan prijateljski odnos, da nije formalno obavljao posao njegovog ličnog obezbjedjenja, ali da jeste bio sa njim i da mu je funkcija bila da spriječi eventualni napad na D., obzirom, da je on bio poslovan čovjek, kojem su prilazili razni ljudi tražeći neku uslugu ili novac od njega, te da za vrijeme njegovog rada za D. nije doživio bilo kakvu ekscesnu situaciju izazvanu od strane pok. D., a koja bi prouzrokovala njegovu reakciju ili reakciju momaka koji su bili sa njim. Optuženi je dalje pojasnio, da V. Ivana zna kao „K.“ iz vidjenja, da sa njim nikada nije imao komunikaciju, pa ni konflikt, da je znao da je zaposlen u firmi „R. t.“, koja je bila u vlasništvu pok. Đ. koji je ubijen u K., ali da ga nije vidio da vozi taksi, te da njemu nije poznato da je pok. D. D. imao bilo kakav konflikt sa V. I., navodeći, da misli da ga pok. D. D. nije ni poznavao. Pri ovakvoj odbrani optuženi je ostao do završetka glavnog pretresa. </span>
</p>
<p class="p3">
<span>Optuženi P. D. u svojoj odbrani kako u prethodnom postupku, tako i na glavnom pretresu naveo, da je kritičnog dana u lokal „M.“ došao zajedno sa B. D., jer im je pok. D. rekao da će doći u lokal „M.“, gdje inače ima običaj da sjedi, da je po dolasku u navedeni lokal, zajedno sa B. D., tamo zatekao B. Ž., dok je D. naknadno došao i sjeo za sto, za kojim je sjedio B., a koji se nalazio odmah ispod TV aparata, koji je bio zakačen na spoljašnji zid lokala. Dalje je naveo, da su on i B. sjedjeli pored jedne rashladne vitrine u blizini terase sudjednog lokala „F.“, dok je D. sjedio na fotelji u blizini njih, ledjima okrenut njemu i B.. Na duploj fotelji ispod TV aparata sjedio je B. Ž., dok je na fotelji preko puta D. sjedio P. B., u što optuženi nije bio sto posto siguran. Nakon nekih petnaestak minuta, na terasi lokala došao je i D. N., koji je prišao stolu za kojim je on sjedio sa B. D.. To se sve dešavalo oko 13,00 časova kada je terasa lokala bila puna gostiju, kao i trg ispred terase, obzirom da su toga dana u kotorsku luku uplovila tri kruzera. Optuženi je dalje naveo, da je izmedju stola gdje je sjedio D. sa društvom i stolova koji su se nalazili na drugom redu terase postoji prolaz. Optuženi nije vidio V. I., niti zna kako je on prišao pok. D., osim što je čuo pucanj, nakon čega se okrenuo i vidio kako V. puca u ledja D.. Nakon toga on je zajedno sa D. i B. skočio sa stolica na kojima su sjedjeli, kada vidi kako V. okreće pištolj, koji optuženi nije mogao da opiše prema njemu, D. i B., kako pritiska oroz, ali pištolj samo škljoca, ne može da opali, nakon čega je V. krenuo da bježi ka izlazu iz S. g.. Za njim je prvi potrčao D. N., a za njim i on. Po izlasku iz S. g. V. je krenuo da bježi lijevo prema tržnici, gdje je bilo dosta naroda, da bi u jednom trenutku vidio kako se V. iz trka okrenuo u pravcu njega i D. i usmjerio pištolj koji je imao u ruci prema njima, a zatim ispalio jedan metak. U tom trčanju on je pokušavao nekako da provuče ruku ispod pazuha druge ruke i da ponovo puca put njih, ali pištolj je samo škljocao. U jednom trenutku V. je pretrčao preko ulice, ali ga je D. N. sustigao i oborio ga prije nego što je on stigao do njih. Optuženi nije znao da li je D.N. udarao V., ali je siguran da ga on nije udarao, jer je tu bio jedan policajac, kome je on rekao da pripazi na V. da ne pobjegne, dok B. D. na tom mjestu nije uopšte vidio, osim što mu se čini da je pored V. vidio jedan sivi pištolj. Nakon što je uputio riječi policajcu, okrenuo se i zajedno sa D. N. zaputio prema lokalu „M.“ kako bi pomogli pok. D., kada su kod kapije S. g. susreli neke ljude, koji su nosili D., nakon čega su on i D. preuzeli D. od tih ljudi, zaustavili jedno vozilo, ubacili ga pozadi, a zatim se odvezli do Hitne pomoći. Dalje je naveo, da nije vidio kada je D. N. udario i polomio staklo na policijskom vozilu, jer je čitavo vrijeme bio unutar prostorija Hitne pomoći. Optuženi je dodao i pojasnio, da je četiri godine radio kao obezbedjenje u diskoteci „M.“, vlasništvo pok. D.D., te da je osim toga i vršio poslove obezbjedjenja pok. D., ali više na prijateljskoj osnovi, jer su se tokom godina zbližili i postali prijatelji. Dalje je pojasnio, da V. I. poznaje iz vidjenja i to iz N., da sa njime nije imao nikakvih kontakata i razgovora, niti je sa njim bio u svadji, da se i ranije srijetao sa V., kada je bio u društvu sa pok. D., da je V. uvijek bio sam, te da je znao da mu je ubijen dobar drug pok. Đ., zbog čega mu je V. i bilo žao, a da mu je V. izgledao i pomalo čudno.  Pri ovakvoj odbrani optuženi je ostao do završetka glavnog pretresa.</span>
</p>
<p class="p3">
<span>Branilac optuženih D. N., P. D. i B. D., je u završnoj riječi naveo, da su se optuženi D. i P. kritičnom prilikom nalazili u stanju afekta bijesa, razdraženosti i straha jakog inteziteta, što je na planu uračunljivosti imalo za posledicu bitno smanjenu uračunljivost, da su optuženi kritičnom prilikom preduzimali samo radnje kako ne bi dozvolili bjekstvo učinioca najtežeg krivičnog djela izvršenog na štetu njihovog poslodavca, prijatelja i hranioca njihovih porodica, odnosno da su optuženi učinili ono, što su i nalagale moralne obaveze. Imajući u vidu eksplicitno odredjenje komisje vještaka psihijatara o psihičkom stanju optuženog D. N., isti nije objektivno ni subjektivno skrivio krivično djelo oštećenje i otudjenje tudje stvari lomeći staklo na policijskom automobilu, a što je optuženi i priznao, dok se na osnovu nesumnjvo utvrdjenih okolnosti i činjenica takodje nesumnjivo zaključuje da su optuženi D. i P. krivično djelo nasilničko ponanšanje počinili u prekoračenju nužne odbrane.</span>
</p>
<p class="p3">
<span>Sud je u dokaznom postupku saslušao ovlašćenog predstavnika porodice pok. D. D., svjedoka oštećenog B. Ž., svjedoke Ć. V., V. S., N. M., M. D., P. B., P. O., S. S., B. D., G. Lj., R. V., L. I., K. S., Ž. Ć., Š. R., C. B. V. J., pročitao zapisnik o uvidjaju istražnog sudije Višeg suda u Podgorici Kri.br. 496/10 od 30.05.2010. godine, pročitao Izvještaj Uprave policije Ispostava K. od 30.05.2010. godine o kriminalističko tehničkom pregledu lica mjesta i uzrukovanju tragova, pročitao obdukcioni zapisnik S.br. 77/2010 od 31.05.2010. godine sačinjen od strane sudskog vještaka medicinske struk obducenta dr Š. M. i izvršio uvid u fotodokumentaciju koja je sastavni dio zapisnika, te saslušao ovog vještaka na glavnom pretresu od 24.06.2011. godine, izvršio uvid u izvještaj KCCG – Odjeljenje za sudku medicinu, broj 695 (/31) od 01.06.2010. godine o analizi prisustva alkohola u krvi kod pokojnog D. D., pročitao nalaz i mišljenje sudskog vještaka medicinske struke dr Š. M. od 10.09.2010. godineo vrsti i težini povreda kod optuženog V. I. i oštećenog B. Ž., izvršio uvid u Izvještaj JZU –Specijalne bolnice za ortopediju, neurohirurgiju i neurologiju “ V. Ć. “ R. br. 06-415 od 31.05.2010. godine,  izvršio uvid u Izvještaj KCCG- Neurohirurškog odjeljenja br. protokola 2754 od 11.06.2010. godine, izvršio uvid u Izvještaj ljekara specijaliste ZIKS-a Spuž od 08.06.2010. godine, izvršio uvid u Izvještaj JZU Dom zdravlja Kotor, broj protokola 1301 od 30.05.2010. godine, izvršio uvid u Izvještaj JZU – Opšte bolnice K. – Urgentnog odjeljenja, br. protokola 902 od 30.05.2010. godine, izvršio uvid u Izvještaj JZU– Opšte bolnice K. – Odjeljenja hirurgije, broj protokola 443 od 01.06.2010. godine, izvršio uvid u Izvještaj JZU– Opšte bolnice Kotor – Odjeljenja hirurgije, broj protokola 458 od 04.06.2010. godine, te saslušao ovog vještaka na glavnom pretresu od 24.06.2011. godine, pročitao Izvještaj  Uprave policje – Forenzičkog centra Danilovgrad br. 2183/10  o balističkom vještačenju, te saslušao vještaka balističara M. M. na glavnom pretresu od 24.06.2011. godine, pročitao Izvještaj Uprave policje – Forenzičkog centra Danilovgrad broj 2181/10 o DNK vještačenju tragova, koji su u uvidjajnoj dokumentaciji obilježeni sa brojevima 1,7,8,9,9a,10,11,12 i 15a, kao i tragova obilježenih brojevima 2,4,6,13,13a,13b,14 i 15b, te saslušao vještaka K. S. na glavnom pretresu od 24.06.2011. godine, pročitao Izvještaj Uprave policje – Forenzičkog centra Danilovgrad broj 2186/10 o analizi “parafinskih rukavica“ skinutih sa šaka optuženih V. I., D. N., B. D. i P. D., te svjedoka B. Ž. i P. B., pročitao Izvještaj Uprave policje – Forenzičkog centra Danilovgrad broj 2186(1) /10 o analizi “parafinskih rukavica“ skinutih sa šaka pok. D. D., te saslušao vještaka I. Lj. na glavnom pretresu od 24.06.2011. godine, pročitao Izvještaj Uprave policje – Forenzičkog centra Danilovgrad broj 2184/10 o trasološkom vještačenju garderobe pok. D. D., te saslušao vještaka J. M. na glavnom preteresu od 24.06.2011. godine, Izvještaj Uprave policje – Forenzičkog centra Danilovgrad broj 549/10 o daktilosopskoj pretrazi papilarnih linija, na tragovima koji su u uvidjajnoj dokumentaciji obilježeni brojevima 8,9,9a,11 i 12, pročitao Izvještaj Uprave policje – Forenzičkog centra Danilovgrad broj 2185/10 o utvrdjivanju daljine pucnja na osnovu gustine i koncentracije barutnih čestica na garderobi pok. D. D., te saslušao vještaka hemijske struke I. A. na glavnom pretresu od 24.06.2011. godine, izvršio uvid u fotodokumentaciju Uprave policije – Ispostava K. broj 115-10/1 od 30.05.2010. godine sačinjenu povodom oštećenja PMV marke “ Golf IV “ reg.oznake P ko 006, izvršio uvid u fotodokumentaciju Uprave policije – Ispostava K. broj 115/10 od 30.05.2010. godine sačinjenu povodom vršenja uvidjaja na licu mjesta kritičnog dogadjaja, izvršio uvid u Fotodokumentaciju Forenzičkog centra Danilovgrad – grupe za biološka ispitivanja broj 2181/10, izvršio uvid u skicu lica mjesta, pročitao Službenu zabilješku Uprave policije – Ispostava K. 28-03 br. 240/10-2260 od 30.05.2010. godine, sačinjena od strane ovlašćenog polcicijskog službenika B. J., pročitao Službenu zabilješku Uprave policije – Ispostava K. 28-02 br. 240/10-2260 od 30.05.2010. godine, sačinjena od strane ovlašćenog polcicijskog službenika Ć. V., pročitao Službenu zabilješku Uprave policije – Ispostava K. 28-02 br. 240/10-2260 od 30.05.2010. godine, sačinjena od strane ovlašćenog polcicijskog službenika V. S., pročitao nalaz i mišljenje vještaka o sudsko-psihijatrijskom vještačenju optuženog V. I. od 21.07.2011. godine, pročitao nalaz i mišljenje vještaka o sudsko-psihijatrijskom vještačenju optuženog P. D. od 21.07.2011. godine i pročitao nalaz i mišljenje vještaka o sudsko-psihijatrijskom vještačenju optuženog B. D. od 21.07.2011. godine, pročitao nalaz i mišljenje vještaka o sudsko-psihijatrijskom vještačenju optuženog D. N. od 21.07.2011. godine, te saslušao predstavnika komisije vještaka prof. Dr S. M. na glavnom pretresu od 22.03.2012. godine, pročitao Izvještaj Uprave policije-Područne jedinice N. broj 1208 od 22.06.2010. godine iz KE za optužene V. I. i P. D., pročitao Izvještaj Uprave policje-Područne jedinice B. P. broj 1479 od 25.06.2010. godine iz KE za okrivljenog B. D. i pročitao Izvještaj iz KE za optuženog D. N. MUP-a ..., Policijska uprava u N. S. br. 235-2/1680 od 23.07.2010. godine. </span>
</p>
<p class="p3">
<span>Ovlašćeni predstavnik oštećene porodice pokojnog D. D., adv. B. V., se u ime oštećene porodice pridružio krivičnom gonjenju protiv optuženog V. I. i u odnosu na tog optuženog postavio imovinsko pravni zahtjev za koji se izjasnio da će ga oštećena porodica ostvariti u posebnom postupku, dok se nije pridružio krivičnom gonjenju protiv optuženih D. N., B. D. i P. D., niti je u odnosu na njih postavo imovisnko pravni zahtjev. </span>
</p>
<p class="p3">
<span>Svjedok oštećeni B.Ž. je u svom sikazu u prethodnom postupku naveo, da je vlasnik lokala “ M.“ u K., koji se nalazi u S.g., lijevo gledano od glavnih ulaznih vrata, da lokal ima baštu koja je radila u vrijeme kritičnog dogadjaja. Dalje je naveo, da je kritičnog dana oko 12,00 časova došao sam u lokal i sjeo u bašti na jednu fotelju za dvije osobe, koja se nalazila tačno ispod TV aparata, koji je zakačen po sredini spoljnog zida lokala s obzirom da lokal ima dvoje ulaznih vrata u obliku volta. Nakon izvjesnog vremena u lokal došla i njegova sestra koja je sjela sa njegove lijeve strane, a poslije nekih 15-tak minuta odnosno oko 12,20 časova, u lokal je došao i pokojni D. i sjeo na stolicu, koja se nalazila sa desne strane dvosjeda na kojem je on sjedio, dok je njegova sestra sjedjela na stolici sa lijeve strane od dvosjeda, ledjima okrenuta susjednom lokalu “F.“. Zajedno sa pok. D. u lokal je došao i M. D., koji je sjeo do njega na dvosjedu, ali je ubrzo otišao u susjedni lokal, koji se nalazio preko puta lokala „M.“. Poslije par minuta nakon što je došao D., a otišao M., njegova sestra je otišla kući, nakon čega se D. prebacio na stolici na kojoj je ona sjedjela i tada je D. bio ledjima okrenut lokalu “F.“, odnosno za tim stolom koji se nalazio ispod TV aparata su sjedjeli on, D. i poslije minut-dva je došao B. P., koji je sjeo na stolicu koja se nalazila desno od dvosjedna. Dalje je naveo, da se ne sjeća u kom vremenu i kako su došli D., P. i B., ali ih je vidio u trenutku kada se D. prebacio na drugu stolicu, ledjima okrenut lokalu “ F.“ , kako sjede za  jednim visećim stolom na visećim stolicama iza ledja pok. D.. Taj viseći sto nalazio se lijevo od dvosjeda na kojem je sjedio u blizini rashladne vitrine plave boje. Terasa je bila puna gostiju, jer su tog dana u K. l., uplovila tri kruzera. Dalje je naveo, da su kritičnog dana on i pokojni D. bili obučeni u bermude i majicu kratkih rukava, da su bili pognuti malo ka stolu, jer su nešto pisali na jednom papiru odnosno pravili su kalkulacije zarade za lokal koji su zajedno držali,  da je pok. D. nešto pisao na listici, dok je on nagnut gledao što D. piše, da bi u jednom trenutku začuo prasak, za koji je u prvi mah pomislio da je petarda, jer je vidio bijeli dim ispred očiju, nakon čega je podigao glavu i vidio D. koji se povlačio unazad na stolici sa bolnom grimasom na licu, a zatim vidi V., koga je znao samo kao pojavu iz grada, kako stoji u raskoraku, sa lijeve strane, na nekih 20 cm od D. i u desnoj ispuženoj ruci, drži pištolj srebrne boje, koji je bio naslonjen na desnu stranu grudi u gornjem dijelu D., u predjelu desne dojke i tada čuje ispaljenje dva hica, nakon čega je V. počeo da trči u pravcu glavnog ulaza u S. g.. Dalje je naveo, da je krenuo da ustane, ali je odmah sjeo, jer je osjetio bol u desnoj nozi. Vidio  je da su za V. potrčala tri momka, koja su prethodno sjedjela za visećim stolom, a koji su obezbjedjivali D. i radili u obezbjedjenju u diskoteci “M.“. Na terasi je nastao haos, jer su gosti počeli da bježe. Nije vidio gdje se nalazi P. u tom trenutku, ali je vidio M. D. kako iz pravca susjednog lokakla trči prema njemu i pok. D.. Takodje nije vidio da li je osim momaka iz obezbjedjenja još neko potrčao za V., jer su ulaskom u portun nestali iz njegovog vidokruga. Tom prilikom pitao je D. „boli li te“ na šta mu je on odgovorio „boli me, ne osjećam noge“. Nije mogao da mu pomogne, jer je osjećao jak bol u nozi i krvario je, ali je rekao nekim momcima da podignu D. i iznesu ga ispred S. g. na rivu, kako bi ga transportovali do bolnice, što su ti momci i učinili, dok je on išao pred njih, da su zaustavili neki taksi, a da su im se u medjuvremenu pridružili D., B. i P.. Nakon što su D. smjestili u auto, krenuli su prema bolnici. U automobilu su bili D. i B., koliko se mogao sjetiti. Dolaskom u Dom zdravlja dežurna doktorica je skinula majicu D. i on je tada vidio dvije rane u predjelu desne strane grudi i to jednu iznad dojke, a jednu ispod dojke. Odmah su D. stavili u bolničko vozilo kako bi ga transportovali u K. bolnicu, dok je on sa jednim momkom takodje otišao do kotorske bolnice, gdje mu je ukazana pomoć. Svjedok oštećeni je dalje naveo, da je povrijedjen u predjelu desne potkoljenice, da mu je ulazna rana bila sa unutrašnje strane, nekih četiri prsta ispod koljena, a izlazna rana sa spoljne strane, te da mu se čini da je njega pogodio prvi metak koji je V. ispalio u D. sa ledja, obzirom da je u odnosu na ispaljenje druga dva metka od strane V. bio sa lijeve strane V. i ti ga meci nijesu mogli pogoditi.</span>
</p>
<p class="p3">
<span>Na glavnom pretresu svjedok oštećeni je ponovio svoj iskaz dat u prethodnom postupku, s tim što je pojasnio, da je u trenutku ispaljenja prvog metka bio pognut nad stolom zajedno sa D. nekih tri do pet minuta, jer su gledali u neke papire, da se pokojni D. nakon ispaljenja drugog projektila uspravio, napravio bolni grimasu i uhvatio za rukohvate stolice na kojoj je sjedio, da je vidio da je optuženi V. nakon ispaljenja prvog projektila napravio jedan korak naprijed, a onda se ponovo okrenuo prema pokojnom D., prislonio mu pištolj na grudi, a moguće i da  mu ga je samo primakao, nakon čega je ispalio još dva projektila, u što nije bio sto posto siguran. Dalje je pojasnio, da mu nije poznato da su pokojni D. i optuženi V. bili u lošim odnosima, naprotiv, smatra da ga pokojni D. nije ni poznavao i da je pok. D. svakodnevno sjedio u njegovom lokalu i to uvijek na istom mjestu. Kao oštećeni pridružio se krivičnom gonjenju protiv optuženog V. I. i udnosu na njega postavio imovinsko pravni zahtjev.</span>
</p>
<p class="p3">
<span>Svjedok Ć. V. je u prethodnom postupku pred istražnim sudijom naveo, da se kritičnog dana, kao ovlašćeni policijski služenik Ispostave K., nalazio na rivi, naspram glavne kapije S. g., ledjima okrenut kapiji, a licem okrenut ulici, gdje je regulisao saobraćaj, da bi mu negdje oko 12,00 časova, skrenulo pažnju lice koje ga je zakačilo po ramenu i reklo mu „drži ga, ubio je čovjeka“, nakon čega se okrenuo i vidio D. N., a potom se okrenuo lijevo u pravcu pijace, gdje je vidio V. I. koga je poznavao, kako trči u pracu Š. držeći u desnoj ruci pištolj, sive boje ili niklovani, ali nije isključio mogućnost da se radilo i o pištolju druge boje. Nakon toga su mu sa lijeve strane prišli B. D. i M. D., koje je takodje poznavao, nakon čega su svi potrčali za V., tako što je on bio najbliži V., dok se sa njegove lijeve strane nalazio D. N., a za njima su trčali i ostali i to dijelom rive izmedju ceste i pijace. Dalje je naveo, da su se u jednom trenutku B. i M. odvojili, tako da ih više nije vidio, dok su on i D. trčali za V., koji je mahao pištoljem i okretao se put njih, ali nije pucao, sve do mjesta gdje je uhvaćen. Svjedok je dalje naveo, da je V. pretrčao ulicu i uhvatio se za kvaku zadnjih vrata službenog policijskog vozila, koje je bilo parkirano na autobuskom stajalištu preko puta pijace, pokušavajući da otvori vrata automobila, u čemu nije uspio, jer je vozilo bilo zaključano, nakon čega je prešao iza zadnjeg dijela vozila kod prtljažnika, ledjima oslonjen na automobil, a licem okrenut prema pijeci, u kom trenutku ga je D. N. sustigao prvi i udario pesnicom u glavu, od kojeg udarca je V. pao, kada mu i ispada pištolj, nakon čega D. uzima pištolj i udara po glavi V.. Svjedok je dalje naveo, da je prilikom pada V. udario o zid, koji razdvaja ulicu i rivu, a da ga je D. potom nastavio da udara đonom po glavi. Tada govori D. „prestani“, pokušavajući da ga odgurne od V., ali u tom trenutku prilazi P. D. i udara đonom V. u glavu, nakon čega V. počinje da se trese, jezik mu je ispao na usta, a svjedok je vidio da mu i nedostaje jedan dio ušne školjke, kada je prišao P. i odgurnuo ga, ali je to iskoristio D. i ponovo prišao V. i udario ga nogom u glavu, u kom trenutku svjedok glasno govori „prestanite“, a rukom se hvata za službeno oružje, nakon čega su svi stali. U tom trenutku svjedoku je prišao i B. D., koji mu je rekao „pucao je na F., pištolj je tu“ i tada mu B. pokazuje drugi pištolj. Odmah je prišao povrijedjenom V., okrenuo ga na stranu, kako se ne bi ugušio, da bi u tom trenutku naišao i njegov kolega V. sa službenim vozilom marke „G...“, koji je izašao iz vozila i pomogao mu da povrijednjenog V. ubace u službeno vozilo, sa kojim ga je V. dovezao do Doma zdravlja, dok je on ostao da obezbedjuje lice mjesta. Nešto kasnije mu je jedna radnica sa pijace rekla, da je pored svoje tezge pronašla šanžer sa mecima od pištolja, pa je on zamolio svog kolegu T. G., koji se tu zadesio u civilu da podje do tezge i obezbijedi taj šanžer do dolaska drugih službenika policije. Svjedok je pojasnio, da je iza službenog vozila policije, koje je bilo parkirano na autobuskom stajalištu vidio dva pištolja, od kojih crni pištolj nije imao okvir-šanžer.</span>
</p>
<p class="p3">
<span>U svom iskazu na glavnom pretresu ovaj svjedok je naveo, da je kritičnog dana stajao u blizini jedne palme, ledjima okrenut glavnom ulazu u S. g., kada mu je pritrčao optuženi D. N., uhvatio ga za lijevo rame i rekao mu „hvataj ga, ubio je čovjeka“, nakon čega se okrenuo i vidio optuženog V. I. kako kroz pijacu trči u pravcu Š., držeći u ruci pištolj, nakon čega je zajedno sa D. N. potrčao za V., govoreći „stoj policija“, ali se V. na to nije obazirao, već je samo mahao pištoljem, da bi u jednom trenutku pretrčao ulicu, prišao policijskom vozilu koje je bilo parkirano i uhvatio kvaku zadnjih desnih vrata pokušavajući da ih otvori, u čemu nije uspio, jer je vozilo bilo zaključano, nakon čega je prešao sa zadnje strane vozila, gdje je stao u nekom polučučećem položaju izmedju zadnje strane vozila i zida koji odvaja rivu od ulice. Svjedok je dalje naveo, da je optuženom V. privi piršao D. N. i udario ga u glavu, ali ne zna čime, ostavljajući mogućnost da je Delić u ruci imao neki predmet. Od tog udarca V. je pao i glavom udario u zid, nakon čega je D. N. ponovo udario V., ali nogom u glavu, da bi potom pritrčali B. D. i P. D., kada svjedok vidi da P. udara nogom u glavu V.. Nakon toga je izdao naredjenje da prestanu da ga udaraju, što su oni i učinili, a zatim prišao V., okrenuo ga na stranu, kako se ne bi ugušio i pozvao kolege, od kojih je prvi na lice mjesta došao N. M., koji mu je sa još nekim gradjanima pomogao da optuženog V. smjeste u službeno vozilo „G...“ i odvezu do bolnice radi ukazivanja pomoći, dok je on ostao na licu mjesta radi obezbedjivanja dokaza, jer su na licu mjesta ostala dva pištolja, od kojih je jedan bio sivi-niklovani, koji je V. prethodno držao u ruci dok je trčao, dok se drugi pištolj stvorio na licu mjesta tokom gužve, i koji je bio crne boje marke „CZ“.</span>
</p>
<p class="p3">
<span>Nakon što je upozoren na razlike u svojim iskazima u prethodnom postupku i na glavnom pretresu, ovaj svjedok se izjasnio da se dogadjaj desio onako kako ga je opisao pred istražnim sudijom, s tim što je dodao i pojasnio da je V. I. u dva navrata okretao pištolj koji je imao u ruci u pravcu njega i D. N., dok su trčali za njim, zbog čega su i dva puta zastajali, da je optuženog B. D. na rivi vidio tek kada je raširio ruke i rekao D. i P. „dosta je“ i koji mu je rekao koga je V. ubio i sa kojim je pištoljem pucao, da je optuženi V. imao u ruci pištolj u trenutku kada ga je D. N. sustigao kod policijskog vozila, da tom prilikom nije ništa govorio, niti je pokušavao dalje da bježi, niti je napravio bilo kakav pokret prije nego ga je D. udario. </span>
</p>
<p class="p3">
<span>Svjedok V. S. je u svom iskazu kako u prethodnom postupku pred istražnim sudijom, tako i na glavnom pretresu naveo, da radi u stanici policije Ispostava K., da se kritičnog dana poslije 12,00 časova, nalazio u blizini tunela u naselju Š., gdje je vršio kontrolu saobraćaja, da bi negdje oko 12,20 časova, preko radio veze od dežurne službe dobio informaciju da je došlo do pokušaja ubistva u S. g., nakon čega je upućen na lice mjesta. Službenim vozilom marke „G...“ krenuo je u pravcu S. g. i dolaskom napsram autobuskog stajališta preko puta pijace zatekao je uniformisane kolege Ć. V. i N. M. i jedno lice koje je ležalo u lokvi krvi iza jednog policijskog vozila parkiranog na trotoaru, kao i još neke ljude koje nije poznavao. Zaustavio se pored puta, nakon čega je sa kolegama ubacio to povrijedjeno lice na zadnje sjedište službenog vozila „G...“ i zaputio se u pravcu Doma zdravlja. Po dolasku ispred Doma zdravlja zaustavio je vozilo na parkingu, a zatim izašao iz vozila s namjerom da pozove medicinsko osoblje, jer je V. I. bilo loše, povraćao je krv i gubio je svijest. U tom trenutku iz Doma zdravlja su izašli D., B. i P., nakon čega se D. odmah zaputio ka službenom vozilu „Golf“, jer je u njemu vidio V., uhvatio zadnja lijeva vrata od vozila, sa namjerom da ih otvori, ali mu je svjedok prišao i odgurnuo ga od vozila. Tom prilikom čuo je kako P. D. govori „ubiću te, ubiću te“, ali nije prilazio vozilu, da bi se u jednom trenutku D. ponovo zaletio prema službenom vozilu i tom prilikom šakom polomio staklo na službenom vozilu „G...“, a zatim pokušao da probaci nogu kroz polomljeno staklo, kako bi udario V., u čemu ga je svjedok spriječio tako što ga je udario i odgurnuo od vozila. </span>
</p>
<p class="p3">
<span>Svjedok N. M. je u svom iskazu kako u prethodnom postupku pred istražnim sudijom, tako i na glavnom pretresu naveo, da se kritičnog dana nalazio u stanici policije, kada je preko stanice čuo obavijest, da je u S. g. došlo do upotrebe vatrenog oružja, zbog čega se uputio u pravcu S. g., da je dolaskom naspram zelene pijace, sa njegove lijeve strane na autobuskom proširenju, vidio službeno vozilo, kolegu Ć.a kao i jedno lice koje je ležalo u krvi, a za koje je kasnije saznao da je V. I., kome je njegov kolega Ć. pružao pomoć. Dalje je naveo, da je na mjestu gdje je ležao V. primijetio jedan pištolj, ali se nije mogao izjasniti sa sigurnošću da li je vidio i drugi pištolj, da bi odmah nakon toga iz suprotnog smjera naišao njegov kolega V., nakon čega sva trojica ubacuju V. u službeno vozilo policije, sa kojim se dovezao V., koji se nakon toga uputio ka Domu zdravlja, dok je svjedok ušao u S. g., radi obezbjedjenja lica mjesta, odnosno kafića „M.“, gdje je došlo do upotrebe oružja. </span>
</p>
<p class="p3">
<span>Svjedok M. D. je u svom iskazu u prethodnom postupku pred istražnim sudijom naveo, da je sa pokojnim D. bio dugogodišnji prijatelj, da su D., B. i P. bili zaposleni kod pok. D., kao njegovo lično obezbjedjenje i obezbedjenje objekata u njegovom vlasništvu, da je kritičnog dana oko podne došao u lokal „M.“ zajedno sa pok. D. D., nakon čega su sjeli za sto za kojim je već sjedio B. Ž., a koji se nalazio na terasi uz sami zid lokala, ispod jedog TV aparata, da je on tu sjedio možda nekih 3-4 minuta, nakon čega je pošao u lokal “ U. “, koji se nalazio preko puta lokala „M.“, gdje je sjedio na terasi licem okrenut prema lokalu gdje su ostali da sjede D. i B.. Dalje je naveo, da je kritičnog dana bila velika gužva u S. g., sve terase lokala su bile pune, jer su toga dana uplovila tri kruzera u K.. U jednom trenutku čuo je pucanj kada se okrenuo put lokala “ M. “ i tada vidi V. Ivana, koga je znao samo kao pojavu, koji se nalazio pored stolice gdje je sjedio D., sa njegove lijeve strane, kako mu nakon onog prvog pucnja prislanja pištolj na grudi i ispaljuje dva metka, dok D., B. i P. vidi neposredno iza ledja D. na nekih metar do dva, za jednim vesećim stolom, koji se nalazio neposredno uz rashladnu vetrinu. Dalje je naveo, da je pok. D. sjedio lejima okrenut susjednom lokalu „F.“, da je nakon pucnjave nastala panika, ljudi su polijegali po pločnicima, dok je on krenuo u pravcu gdje je sjedio D.. Čuo je i dobro mu je ostalo u sjećanju jedna strašan krik V., kada je pucao i bježao. Dalje je naveo da je V. bježao u pravcu glavnog ulaza S. g., da mu je u rukama vidio pištolj, za koji je siguran da je bio niklovan i da je iz tog pištolja pucao na D., da je potrčao za V. i sustigao ga tačno na ulazu u portun kapije od S. g., kada se V. okrenuo put njega i potegao oroz od pištolja, medjutim pištolj je dva puta škljocnuo, ali nije opalio, nakon čega je V. skrenuo lijevo prema pijaci. Izlaskom ispred S. g. vidio je da za V. trče P., D. i B., te da ispred S. g. nije čuo bilo kakav pucanj, ali je vidio kako je V. iz pištolja ispao šanžer. Prešao je ulicu preko puta pijace i kod jednog policijskog vozila gdje se nalazi jedan policajac vidio je da su D., P. i B. uhvatili V., nakon čega je bez zadržavanja ponovo otišao u S. g. da vidi što se desilo sa D., gdje je na terasi lokala „M.“ zatekao neke momke koji su krenuli da nose D., kojeg je on uzeo za ruke i iznio ispred S. g. gdje su bili D., B. i P., nakon čega su zaustavili taksi vozilo kojim je D. prebačen do Doma zdravlja. Svjedok je dalje naveo, da nije vidio da su D., P. i B. udarali V. kod policijskog vozila na rivi preko puta pijace, niti je vidio što se dešavalo ispred Doma zdravlja, jer je sve vrijeme bio unutra sa D., da nije vidio crni pištolj kod V., već da je kasnije saznao da je V. imao i crni pištolj, odnosno dva pištolja, te da kod D., B. i P. kritičnog dana nije vidio oružje, jer im je D. strogo zabranio da ga nose, a osim toga za nošenje oružja nije bilo ni potrebe. </span>
</p>
<p class="p3">
<span>Na glavnom pretresu ovaj svjedok je ponovio svoj iskaz iz prethodnog postupka, s tim što je dodao i pojasnio, da je nakon prvog pucnja vidio optuženog V. kako stoji sa lijeve strane bočno u odnosu na položaj pokojnog D. i kako još dva puta puca u pravcu njega, sa udaljenosti od nekih 20 do 30 cm, da je udaljenost od lokala „U.“ gdje je sjedio do bašte lokala „M.“ gdje se dogadjaj desio nekih 20 metara, da je optuženi V. nakon što je ispalio projektile krenuo da bježi prema kapiji S. g., da su za njim potrčali on, D. i B. i trčali za njim sve do jednog policijskog vozila koji je bio parkiran na rivi, gdje je vidio Vračara, jednog policajca, B. i D., ali im nije prilazio, već se odmah vratio u S. g.. Dalje je naveo i pojasnio, da je pokojni D. sjedio u lokalu „M.“ na uobičajenom mjestu gdje svakodnevno sjedio, da nije vidio ko je ispalio prvi metak, već je čuo samo opaljenje. </span>
</p>
<p class="p3">
<span>Svjedok P. B. je u svom iskazu u prethodnom postupku pred istražnim sudijom naveo, da je kritičnog dana 30.05.2010. godine, došao  u lokal „M.“ i sjeo za sto za kojim su već sjedjeli D. D. i B. Ž., tako što je B. sjedio na dvosjedu, ledjima okrenut zidu lokala, ispod TV aparata, koji se nalazio na zidu, dok je D. sjedio na fotelji, ledjima okrenut lokalu „F.“ koji se nalazi do lokala „M.“, dok je on sjeo na slobodnu fotelju, lejima okrenut glavnom ulazu u S. g., a koja fotelja se nalazila desno od dvosjeda, na kojem je sjedio B. Ž., odnosno preko puta stolice na kojoj je sjedio D.. Dalje je naveo, da su neposredno iza ledja D. za  jednim visećim stolom koji se nalazio blizu rashladne vitrine za sladoled sjedjeli D. N., P. D. i B. D., da se izmedju prvog reda stolova na terasi, koji se nalaze uz sami zid lokala „M.“ i sledećeg reda stolova, gledano iz pravca ulaza lokala, nalazi jedan slobodan prostor kako bi ljudi mogli da prolaze, da je toga dana K. bio pun turista, jer su u luku uplovila dva kruzera. Dalje je naveo, da je bi pognut dok je sjedio i da mu je pogled bio ka pločniku, slušajući D. koji je nešto pričao, kada je u jednom trenutku čuo zvuk repetiranja pištolja „cik-cak“, nakon čega je instiktivno podigao glavu i vidio V. kako stoji malo lijevo na korak iza D., nakon čega čuje prvi pucanj, ali ne vidi pištolj u rukama V., jer mu je pogled zaklonjen D. tijelom, pa je pretpostavio da je V. pucao u ledja D., da bi potom u desnoj ruci V. vidio niklovani pištolj, koji još jednom puca u D.. Svjedok je dalje naveo, da je sve trajalo ne više od dvije sekunde, nakon čega je u bašti lokala nastao metež, da odmah nije primijetio da je i B. pogodjen, već da je to tek kasnije vidio, da je Vračar najvjerovatnije prišao D. iz pravca lokala „F.“, te da je nakon pucanja protrčao pored njega u pravcu glavnog ulaza u S. g., nakon čega se za njim više nije okretao, već je prišao D. kako bi mu pomogao, niti je vidio gdje su otišli D., B. i P..</span>
</p>
<p class="p3">
<span>Na glavnom pretresu svjedok je u cjelosti ponovio svoj iskaz iz prethodnog posutpka, s tim što je pojasnio da je prolaz kroz baštu lokala „M.“ širine oko 80 cm, i da služi za prolazak gostiju i konobara, da je čuo dva pucnja i da je D. u pretutku ispaljenja drugo metka bio uspravljen prema naslonu stolice na kojoj je sjedio, a da se V. u tom trenutku nalazio sa lijeve strane u odnosu na tijelo D., da je pištolj usmjerio u pravcu lijevog ramena D. i ispalio još jedan metak.</span>
</p>
<p class="p3">
<span>Svjedok P. O. je u svom iskazu kako u prethodnom postupku, tako i na glavnom pretresu navela, da je u vrijeme kritičnog dogadjaja radila kao konobar u lokalu “M.“, gdje je usluživala goste koji su sjedjeli na terasi, da je toga dana S. g. bio pun turista, jer je toga dana u K. uplovilo nekoliko putničkih brodova i da je trarasa lokala “ M.“ bila puna gostiju. Dalje je navela, da je vidjela kada je u lokal došao prvo Ž. B., koji je gazda lokala i sjeo na jedan dvosjed ispod TV aparata, da je tu dosta dugo sjedio sam, a da je nakon toga u lokal došla i njegova sestra i jedna radnica hotela, ali da nije vidjela kada je u lokal došao pok. D., koga je poznavala, već da je kasnije vidjela kako sjedi u lokalu ledjima okrenut susjednom lokalu „F.“. U trenutku kada je začula pucanj nalazila se unutar lokala kako bi primila narudžbu, iz kog razloga nije vidjela ko je pucao, ni odakle je taj koji je pucao došao, a nije vidjela ni što se dešavalo nakon toga, obzirom da je u lokalu nastala vriska, bježanje, odnosno haos na terasi, jer su gosti popadali na pločniku, zbog čega ona iz straha nije izlazila napolje, sve do dolaska policije, čak nije ni vidjela ko je povrijedjen, već je za to kasnije saznala. Svjedok je dalje navela, da ne poznaje optuženog V. I., ali da poznaje D. N., B. D. i P. D., koje je kritičnom prilikom vidjela kako sjede na terasi iza ledja pok. D. za jednim visećim stolom, koji se nalazio neposredno uz rashladnu vitrinu za sladoled.</span>
</p>
<p class="p3">
<span>Svjedok S. S. je u svom iskazu kako u prethodnom postupku, tako i na glavnom pretresu naveo, da je radio kao konobar u lokalu “M.“, da je kritičnog dana bio na poslu i usluživao goste na terasi, da su sve terase u S. g. bile pune turista, jer su u luku uplovili kruzeri, da je vidio da je u lokal prvo došao B. Ž. vlasnik lokala, koji je sjeo za sto u prvom redu, odmah do zida, ispod jednog TV aparata okačenog na zidu lokala, da je potom u lokal došla njegova setra, a nakon toga i dva momka iz obezbedjenja D., ali se oni nijesu zadržavali, već su dolazili i odlazili, tako da ne zna ko je prvi došao. Svjedok je dalje naveo, da je vidio kada je pok. D. došao u lokal i sjeo za sto za kojim je već sjedio B. Ž. i to sa njegove lijeve strane, ledjima okrenut terasi susjednog lokala „F.“, dok je na trećoj stolici sjedio neki momak, čije ime i prezime nije znao, a za koga misli da je menadžer u diskoteci „M.“ ili „A.“, dok je tri momka iz obezbedjenja D., D., B. i P. vidio iza ledja D. kako stoje za jednim visećim stolom, koji se nalazio neposredno do vitrine za sladoled. Tom prilikom usluživao je goste u bašti lokala, ledjima okrenut unutrašnjosti, kada je začuo prvi pucanj, na koji nije obratio pažnju, da bi nakon toga uslijedila još dva pucnja i to vezana. Okrenuo se prema lokalu i vidio sada pok. D. krvavog u predjelu grudi, naslonjenog na stolicu kako duboko diše. Ostavio je tacnu na sto za kojim je posluživao i otrčao preko puta u lokal „S. Đ.“, gdje je ostao dok se nije sve završilo jer ga je bilo strah, obzirom da je u bašti lokala nastala panika, gosti su počeli da bježe, tako da nije vidio što se dalje dešavalo.</span>
</p>
<p class="p3">
<span>Svjedok B. D. je u svom iskazu u prethodnom postupku pred istražnim sudijom navela, da je kritičnog dana radila kao šanker u lokalu “M.“,  da se nalazila unutar lokala kada je došlo do pucnjave i da nije vidjela što se ispred lokala dešavalo, već je samo čula pucnje,  s tim što nije bila sigurna da li  je čula dva ili tri pucnja. Dalje je navela, da je toga dana bila velika gužva, da je terasa bila puna gostiju, te da je samo na trenutak vidjela sada pok. D. kada je počela pucnjava, a da je nakon toga čučnula iza šanka ih straha i nije izlazila sve do dolaska policije. Nije obraćala pažnju ko sjedi u lokalu, tako da nije ni primijetila D., B. i P., koje inače poznaje, obzirom da je u lokalu „M.“ radila pet godina. U svom iskazu na glavnom pretresu ovaj svjedok je ponovila svoj iskaz iz prethodnog postupka, s tim što je dodala, da je najprije čula jedan pucanj za koji je pomislila da je petarda i zbog čega nije obraćala pažnju, a da je nakon toga začula dva ili tri pucnja, nije bila sigurna. </span>
</p>
<p class="p3">
<span>Svjedok G. Lj. je u svom iskazu kako u prethodnom postupku, tako i na glavnom pretresu navela, da je radila u lokalu “ M.“ u S. g., da je kritičnog dana bašta lokala bila puna, jer su u luku uplovili kruzeri, da se nalazila kod rashladne vitrine za sladolede, kada je u 12,32 na mobilni telefon pozvala majka. Svjedok je dalje navela, da je u tom trenutku vidjela da ispred nje sjedi sada pok. D. koji je ledjima bio okrenut, da je za istim stolom na fotelji ispod TV aparata sjedio B. Ž., dok je na trećoj fotelji koja se nalazila desno od B., sjedio P. B., da je ispred sebe vidjela svoju koleginicu P. O., koja je naplaćivala neki račun gostima, nakon čega je i ona krenula prema stolu gdje se nalazila P. O., jer je htjela da naplati račun, obzirom da su to bili njeni gosti, ali joj je u tom trenutku zazvonio telefon, pa se vratila nazad u lokal i po ulasku začula je najprije jedan pucanj. Instiktivno se okrenula i tada čuje još dva pucnja, kada vidi sada pok. D. kako mu tijelo ide unazad, odnosno glava i gornji dio tijela, pa je odmah posumnjala da je neko na njega pucao. Vidjela je da se u lokalu nalazi D. N., B. D. i P. D., koji su se nalazili neposredno iza pok. D.. Odmah je pobjegla iza šanka i legla, da bi nakon nekog vremena ustala i vidjela kako neki ljudi iznose D. izvan S. g.. Svjedok je dalje navela, da misli da je čula najprije jedan, a nakon nekoliko sekundi još dva pucnja.</span>
</p>
<p class="p3">
<span>Svjedok R. V. je u svom iskazu kako u prethodnom postupku, tako i na glavnom pretresu navela, da radi kao prodavač na pijaci u K., na štandu koji se nalazi negdje po sredini pijace, naspram pješačkog prelaza, koji vodi prema rivi, da se kritičnom prilikom nalazila za štandom, kada je čula repetiranje pištolja, koji zvuk joj je bio poznat, zbog čega se okrenula u pravcu odakle je taj zvuk dolazio i vidjela čovjeka koji u ruci drži pištolj, tako što je cijev pištolja bila okrenuta uvis, nakon čega je odmah legla na beton i sa sobom povukla jednu trudnu ženu. Svjedok je vidjela da je neko pao preko gajbi u kojoj su se nalazile jabuke koje je prodavala, ali da ne zna ko je to bio, da su pored štanda trčali neki momci, a nakon što je ustala vidjela je preko puta na ulici, malo niže od njenog štanda momka koji pokušava da otvori vrata od policijskog vozila, koje je bilo parkirano na trotoaru, a nakon toga vidi dva momka koji tuku nekog trećeg momka, pored kojih se nalazio jedan policajac, koga zna kao V., koji je pokušavao da ih razdvoji. Dalje je navela, da je do njenog štanda došla policija kako bi obezbijedila jedan šanžer i metak koji je kasnije pronadjen, ali se nije mogla izjasniti da li je bilo pucanja na prostoru gdje se nalazi pijaca, jer je na štandu slušala muziku. </span>
</p>
<p class="p3">
<span>Svjedok L. I. je u svom iskazu prethodnom postpku pred istaržnim sudijom naveo, da je kritičnog dana bio na poslu jer je zaposlen kao menadžer u preduzeću “R. t.“, da ga je negdje oko 12,30 časova pozvao na mobilni telefon dispečer čijeg se imena nije mogao sjediti i saopštio mu da V. I. leži krvav na rivi i zamolio ga da pozove hitnu pomoć i policiju, nakon čega je svojim vozilom pošao do rive, ali tamo nije zatekao V., koji je u medjuvremenu povezen u Dom zdravlja u K., zbog čega se zaputio ka Domu zdravlja. Po dolasku ispred Doma zdravlja izašao je iz automobila, u kom trenutku vidi optužene P. i D. kako su krenuli prema njemu, zbog čega se uplašio i odmah ušao u vozilo i pobjegao. Dalje je naveo, da je za dogadjaj u S. g. kasnije čuo, da V. I. poznaje četiri godine, da je sa njim dijelio sobu, da je V.bio zaposlen u prduzeću „R. t.“ i da mu je posao bio da odvozi taksi vozila na serivisiranje i punjenje goriva, ali mu nije bilo poznato da je V. posjedovao oružje. Ovaj svjedok je dalje naveo, da je vlasnik taksi preduzeća bio njegov ujak pok. Đ. D., koji je ubijen u K. 01.10.2009. godine, ispred zgrade u kojoj je živio, te da mu optuženi V. nikada nije pričao o bilo kakvoj osveti, vezano za ubistvo njegovog ujaka. Na glavnom pretresu ovaj svjedok je ponovio svoj iskaz iz prethodnog postupka, s tim što je dodao, da su mu ispred Doma zdravlja P. i D. uputili riječi „srešćemo se mi na ulici, izaćićeš ti na ulicu“, opsovali ga, a zatim potrčali u njegovom pravcu, što je bio razlog da on pobjegne, da je optuženi V. bio zadužen sa jednim vozilom marke „Šervolet“, vlasništvo taksi preduzeća i da je to vozilo stalno koristio, dvije do tri godine prije dogadjaja, da je optuženi V. bio najbolji prijatelj pok. Đ. D., da su porasli zajedno i živjeli u istoj zgradi u N., da mu je poznato da je na V. I. krajem 2007. godine pucano u K. na donjem putu, kojom prilikom je i bio ranjen, kao i negdje polovinom ili krajem ljeta 2008. godine, ali da mu V. nikada nije govorio o razlozima pucanja na njega. Svjedok je dalje dodao i pojasnio, da su se nakon te dvije pucnjave on i V. ih straha preselili iz kuće u kojoj su tada živjeli u naselje S. V., dok je V. svog psa kojeg je imao nakon tih pucnjava, dao nekim prijateljima na C., obzirom da iz straha nije mogao da ga izvodi i šeta, te da nikada nije otkriveno ko je ubio njegovog ujaka, ali da mu je V. nakon njegovog ubistva rekao, da je na benzinskoj pumpi sreo sada pok. D., koji mu je tom prilikom prijetio.</span>
</p>
<p class="p3">
<span>Svjedok K. S. je u svom iskazu kako u prethodnom postupku, tako i na glavnom pretresu naveo, da se kritičnog dana, negdje oko 12,30 časova kretao vozilom iz pravca zgrade J. ka Š., ulicom koja vodi uz rivu, da je tom prilikom bila velika gužva jer su toga dana u zaliv uplovili kruzeri, da je u trenutku kada je čuo pucanj, bio negdje na početku zelene pijace, naspram prvih betonskih štandova gdje se izlagala roba i da je tom prilikom pomislio da je u pitanju neka svadba. Dalje je naveo, da je poslije pucnja, vidio čovjeka, kako trči kroz gomilu ljudi iz pravca glavne kapije S. g... ka Š., da je nastao metež na pijaci i da je on mahinalno sagnuo glavu, jer nije znao šta se tačno dešava ali je pratio pravac ispred sebe jer je polako vozio, da su ispred njega bila tri vozila, da je vidio momka koji pretrčava ulicu ispred ova tri vozila, ali da nije vidio da li je taj momak imao što u rukama, da je nakon toga vidio policajca koji je trčao ulicom namijenjenom za odvijanje saobraćaja, put momka koji je pretrčao ulicu, da je kod zida koji odvaja ulicu od rive, vidio gužvu, više muških osoba i policajca koji je pristigao, ali nije vidio šta se tamo tačno dešavalo, jer su bila vozila ispred njega, jer se u tom trenutku zaustavio saobraćaj. Dalje je naveo, da kada je ponovo pokrenuo vozilo i došao naspram ovog zida, vidio momka koji je ležao iza policijskog vozila sav u krvi, da nije znao ko je taj momak i kako je povrijedjen, te nije vidio gdje su pošli momci koji su prethodno bili tu. Dalje je naveo i pojasnio, da je kritičnog dana na vozilu imao otvoren prozor, da pucanj koji je čuo nije zvučao tako jako, kao da je ispaljen na rivi, ostavljajući mogućnost da je taj pucanj čuo kada je bio naspram kapije S. g. i da je zvuk došao iza zidina S. g..</span>
</p>
<p class="p3">
<span>Svjedok Ć. Ž. je u svom iskazu na glavnom pretresu naveo, da je kao inspektor kriminalističke policije Ispostava K., radio na slučaju koji se desio 03.12.2007. godine, u K., kada je došlo do upotrebe vatrenog oružja na donjem priobalnom putu u naselju D., kojom prilikom je na Đ. D. i V. I. ispaljeno više projektila, kada je V. bio povrijedjen. Povodom tog dogadjaja obavio je razgovor sa V. I. i sačinio zapisnik o obavještenju prikupljenom od gradjana, ali mu u tom razgovoru nije ni sugerisao ni govorio na koga policija eventualno sumnja kao izvršioca krivičnog djela, te da je taj slučaj ostao nerasvijetljen. Svjedok je dalje naveo, da je takodje kao inspektor kriminalističke policije, učestvovao u obradi dogadjaja koji se dogodio dana 03.08.2009. godine, u blizini lokala „M.“, kada je na vozilo džip „BMW“ pucano na J. V. i D. I. iz automatskog oružja, kojom prilikom je D. zadobio povrede. Prilikom razgovora sa V. i D., isti mu saopštili da se u vozilu nije nalazio V. I., već su sa V. neposredno prije pucnjave sjedjeli u piceriji „P.“, zbog čega je on kao inspektor obavio razgovor sa V.  i sačinio zapisnik o obavještenju prikupljenom od gradjana. Takodje je učestvovao i u obradi slučaja povodom ubistva Đ. D., te da je povodom tog ubistva sa V. I. obavio razgovor, obzirom da je V. bio dobar prijatelj pokojnog Đ.. Ni prilikom tog razgovora on nije sugerisao V. ko bi mogao biti eventualni izvršilac tog krivičnog djela, niti je V. mogao njima da saopšti na koga eventualno sumnja da je ubio njegovog druga, naprotiv, vrlo je malo pričao, vjerovatno potrešen zbog ubistva prijatelja. Svjedok je bio siguran da povodom ubistva D. Đ., V. I. nije rekao da iza svega stoji D., a da je on bio sledeći.</span>
</p>
<p class="p3">
<span>Svjedok Š. R. je u svom iskazu na glavnom pretresu naveo, da mu je poznato da je dana 03.12.2007. godine, na donjem putu u K., u blizini pomorske škole, pucano na vozilo marke „Golf V“ kojim je upravljao D. Dj., dok je na mjestu suvozača bio V. I., da je sjutradan, nakon što se desio taj dogadjaj, sa kolegom S. otišao u K., gdje je informisan od kolege, da je izvršen uvidjaj i da je vozilo poslato na remont kako bi se izvršile još neke pretrage. Prilikom pregleda vozila on i kolega S. su primijetili da ispred mjesta suvozača, gdje se nalazi škaf postoji jedna rupa atipičnog izgleda, nakon čega je iz te rupe izvadjen projektil cal 44 ili 45 mm, te da je on zajedno sa kolegom tog istog dana obavio razgovor sa Đ. D. i V. I. u kancelariji inspektora T. B., kojom prilikom je zahtijevao od Đ. i V. da im saošte detalje vezano za pucnjavu, odnosno da li im je neko prethodno prijetio, pratio ih, prepriječio put prije pucanja, obzirom da je utvrdjeno da je pucano iza  jedne žive ograde, što je ukazivalo da je sve bilo unaprijed pripremljeno. Prilikom tog razgovora ni Đ. ni V. nijesu mogli da im saopšte na koga eventualno sumnjaju, niti im je on tom prilikom govorio na koga policija eventualno sumnja. Svjedok je dalje naveo, da je takodje kao inspektor kriminalističke policije radio na slučaju povodom ubistva Đ. D. u K., da mu je poznato su njegove kolege obavile razgovor sa V. I. tim povodom, jer je on bio drug iz djetinjstva Đ. D., sa kojim je bio dan prije ubistva, da je V. tom prilikom pitan da li im je neko tom prilikom prijetio, odnosno da li se Đ. žalio V. da mu neko prijeti, ali je V. rekao da nema nikakvih saznanja vezanih za to.</span>
</p>
<p class="p3">
<span>Svjedok C. B. je u svom iskazu na glavnom pretresu naveo, da ga je sredinom marta 2010 godine, pozvao njegov drug V. I., da dodje u firmu „R. t.“ da bi zajedno otišli kod njihove prijateljice, da je došao u prostorije firme izmedju 19,00 i 20,00 časova, gdje su se zadržali nekih desetak minuta, nakon čega su sišli niz stepenice, kada je primijetio da je na  trotoaru preko puta zgrade, parkiran automobil pok. D., marke „A.“ bijele boje. Potom su on i V. krenuli automobilom prema naselju R. i u trenutku kada su krenuli da se uključe na magistralu, iza vozila je primijetio automobil „A.“, koji je prethodno vidio ispred preduzeća. Pomislio je da ih to vozilo prati, pa je naglo skrenuo ulijevo u jednu jednosmjernu ulicu, gdje inače živi njihova prijateljica kod koje su se zaputili. Tada vidi da to vozilo „Audi“ nije skrenulo za njima, već je nastavilo pravo. Kada su došli do sredine te ulice iz suprotnog smjera naišlo je vozilo „Audi“ i skrenuli ulijevo, tako da je on sa automobilom kojim je upravljao, morao da se popne na trotoar, kako bi napravio prostor tom vozilu prilikom mimoilaska, ali to vozilo nije prošlo pored njih, već se zaustavilo. Iz vozila je izašao V., koji je počeo nešto da priča sa vozačem automobila „Audi“, nakon čega je i on izašao iz automobila, kada čuje kako vozač „Audija“ govori „sve ću da vas pobijem, oće li da prodje neko kao vaš drug, šta radite više ovdje“. Tom prilikom prepoznao je D. D. koga je znao iz vidjenja, koji je sjedio za volanom, a što je vidio kroz spušteno prednje staklo. Uhvatio je i povukao V. I., nakon čega se D. sa vozilom udaljio. Tom prilikom V. mu je rekao, da je i prethodno na pumpi imao susret sa D. i da mu je ovaj prijetio. Svjedok je dalje naveo, da se poslije tog dogadjaja vrlo rijetko vidjao i družio sa V., jer mu je ovaj rekao da ne želi više da se druže, jer neko hoće da ga ubije, da je dva puta ranije pucano na njega, a ubijen mu je i najbolji drug D. Đ., pa se plašio da još neko ne strada. Svjedok je dalje naveo, da je nakon ubistva D. Đ. odlazio u policiju, gdje je testiran na poligrafu, ali da od njega niko nije uzimao izjavu, da ga je pet dana nakon ubistva ponovo pozvala policija i da su tom inspektori T. i Ć. od njega uzimali izjavu, da su ga pitali da li poznaje Đ. i da li mu je poznato da je on imao neprijatelje, ali on nije imao ništa da im kaže, da su mu inspektori rekli da se ne pravi lud, jer su i mediji pisali o sukobu Đ. i D., na što im je on odgovorio da o tome pitaju D. ili da ga uhapse, na što su mu inspektori odgovorili da je D. uvijek u inostranstvu kada se nešto desi. Svjedok je naveo, da lično poznaje B. D., dok D. N. i P. D. poznaje samo iz vidjenja, i da sa njima nije imao nikakvih sukoba, niti neprijatnosti, kao i njegovi drugovi, čak i kada su se oni nalazili u društvu pok. D..</span>
</p>
<p class="p3">
<span>Svjedok V. J. je u svom iskazu na glavnom pretresu naveo, da je V. I. upoznao nekih godinu dana prije kritičnog dogadjaja, jer su se obojica bavili sportom, zajedno trenirali, da se dana 03.08.2008. godine, dogovorio sa svojim drugom D. I. da naveče tog istog dana podju do S. g., jer je bio karneval, da ga je u medjuvremenu pozvao V. I. i pitao da podju svi zajedno do S. g., da su V. koji je krenuo piješke od kuće sreli autom kod picerije „P.“, da je isti sjeo na zadnje sjedište, dijagonalno od njega, da su se uputili prema S. g., da bi dolaskom u blizini lokala „ M., u trenutku kada je autom trebao da predje preko ležećeg policajca, vidio neku „siuletu“ ispred, a zatim je počela pucnjava, da je tom prilikom ispaljeno dvadeset metaka. Nakon pucnjave izašli su iz automobila, kada je svjedok vidio da je D. povrijedjen, dok je V. zatekao u ležećem položaju. Izvukli su D. iz auta, pozvali taksi i odvezli ga u bolnicu. Tada mu je V. I. rekao, da je i prije toga pucano na njega, i zamolio ga da ne govori policiji da se nalazio u automobilu, što je on i učinio, ali je kasnije neko od drugih svjedoka rekao da je V. bio sa njim i D.. Ovaj svjedok je dalje naveo, da je cijelo društvo znalo da V. I. ima problema, da neko pokušava da ga ubije i da mu je V. rekao da je najbolje da se više ne druže, a što mu je savjetovala i policija. </span>
</p>
<p class="p3">
<span>Iz zapisnika o uvidjaju istražnog sudije Višeg suda u Podgorici, Kri.br. 496/10 od 30.05.2010. godine, utvrdjuje se da se kritični dogadjaj desio oko 12,30 časova, da je mjesto primarnog dogadjaja terasa lokala „M.“, na T... u S. g. K., gdje je došlo do upotrebe vatrenog oružja, da je oružje najvjerovatni koristio V. I. iz N., kojom prilikom je teško tjelesno i po život opasno povrijedjen D. D. zvani „F.“ iz K. i B. Ž., dok je lakše povrede u vidu prostreline noge zadobio B. Ž., vlasnik lokala „M.“. Iz zapisnika se dalje utvrdjuje, da je terasa pomenutog lokala gradskog tipa, koja je popločana ambijentalnim kamenom, sama fasada lokala je takodje od klesanog kamena, ulaz lokala je podijeljen na dva otvora u obliku volta, s tim što se izmedju ova dva otvora nalazi zatvoreni zid na kom se sa spoljne strane nalazi TV aparat. Ispod samog TV aparata nalazi se fotelja namijenjena za sjedjenje dvije osobe, a sa lijeve i desne strane nalazi se po jedna fotelja namijenjena za sjedjenje jednog lica, dok se izmedju ovih fotelja nalaze manji plastični tabure. Izmedju prvog reda stolova i reda stolova koji se nalazi udesno gledano od ulaza u S. g. je ostavljen prolaz kojim se kreću gosti ili posjetioci S. g., širine nekih metar do metar ipo, s tim što su stolovi i fotelje pomjerani prije dolaska istražnog sudije, najvjerovatnije od strane gostiju koji su bili na terasi prilikom kritićnog dogadjaja. Sa desne strane, gledano od TV aparata, a bliže kapiji S. g. je šaht za kanalizacioni odvod vode prekriven rešetkom većeg profila. Na samoj terasi a prije uklanjanja ili pomijeranja zatečenog položaja stolova, stolica, istražni sudija je našao i naložio fiksiranje i obilježavanje sledećih tragova: Na staklenoj površini stola oko koga su po informaciji sa lica mjesta, sjedjeli D., B. i još jedno lice, nalaze se dvije šolje za kafu, jedna čaša, plastična i staklena flaša za vodu, kutija cigareta marke „Malboro“, fiskalni račun i više bijelih ispisanih papira i hemijska olovka, a ispod stola nalazi se upaljač crne boje. Oko ovog stola su vidni tragovi krvi koji se prostiru terasom sve do ulaza u portun i unazad od stola u pravcu lokala „F.“ koja terasa je neposredno uz terasu lokala „M.“. Na lijevom ulaznom voltu terase „M.“ je vitrina za hladjenje sladoleda i uz nju terasni sto sa dvije stolice. Pri kraju terase izmedju zadnjeg reda stolova gledano ka susjednom lokalu na udaljenosti od oko 5 metara od zida lokala „M.“ nadjen je oštećeni projektil, najvjerovatnije od pištoljske municije. Naspram viseće stolice, koja se nalazi uz rashladnu vitrinu drugog ulaza u lokalu na udaljenosti od oko 90 cm od zida nadjen je drugi projektil jače deformisan koji se nalazi u žljijebu izmedju dvije kamene terasne ploče. Detaljnim pregledom terase i fasadnog zida nije bilo moguće utvrditi da li je bilo udara projektila u terasu ili zid, jer se radi o klesanom kamenu.Nakon pomjeranja kompletnog invetara sa spoljne terase lokala na fotelji koja je uz rashladnu vitrinu i viseći terasni sto, te pomjeranja sundjerastog dijela sa sjedala od fotelje, pronadjena je čaura sa oznakom IK 039x19. Na ovoj fotelji vidni su tragovi krvi. Istražni sudija je obaviješten da je na ovoj fotelji najvjerovatnije sjedio povrijedjeni D. D. dok je na dvosjed fotelji ispred televizora najvjerovatnije sjedio povrijedjeni B. Ž.. Nakon pregleda ovog lica mjesta istražni sudija je nastavio sa vršenjem uvidjaja lica mjesta koja se mogu dovesti u vezu sa primarnim dogadjajem, pa je tako u portunu ulazno-izlazne kapije u S. g., pronadjen pištoljski metak, dok drugih tragova u samom portunu nije bilo. Iz zapisnika se dalje utvrdjuje, da je nakon izlaska iz portuna, gledano lijevo od ulazne kapije, u pravcu zelene pijace, na nekih 40-ak metara od ulazno – izlazne kapije S. g., a naspram zelene površine i dvije palme, po sredini izmedju stolova za prodaju poljoprivrednih proizvoda i ulice, koja vodi u pravcu D., izmedju gajbi u kojima se nalazi voće, pronadjen je okvir crne boje za pištolj, sa osam metaka u istom, sa oznakom PPU 9 mm Luger. Od okvira lijevo ka kamenom stolu za prodaju poljoprivrednih proizvoda, pronadjen je izmedju gajbi neispaljen metak na kome je takodje sa oznakom PPU Luger 9mm a po informaciji dobijenoj na licu mjesta ovu tezgu drži u zakup R. V. iz K., te da drugih tragova na ovom mjestu nema. Potom na udaljenosti nekih 30 metara od ovog lica mjesta, nakon prelaska ceste koja vodi za D., odnosno za Š., preko puta zelene pijace, a u blizini izlazne rampe parking prostora na rivi, istražni sudija zatiče na trotoaru parkirano službeno putničko vozilo policije, marke „M.“ reg.br. ... Iza ovog vozila na metalnoj kanalizacionoj šahti, te na kamenom zidu uz kanalizacionu šahtu, vidni tragovi krvi koji se razlivaju. Potom iza vozila a uz samu lijevu ivicu šahta, gledano u pravcu Š., pištolj niklovani sa koricama crne boje i sa oznakom „Smith i Wenson“, model 59, kalibra 9mm, sa fabričkim brojem A 253585, u kom se nalazi okvir, i na čijem obodu ivice od drške su vidni tragovi krvi, tkiva i dlake. Udarna igla ovog pištolja, se nalazi u zatvorenom položaju. Ispod samog zadnjeg dijela vozila, nadjen je pištolj crne boje sa oznakom CZ 99, fabrički broj 116684 bez okvira, i vidno je da se u ustima cijevi nalazi zaglavljena čaura. Udarna igla i kod ovog pištolja je u zatvorenom položaju. Ka donjoj ivici trotoara, bliže cesti, bliže niklovanom pištolju pronadjena je majica zeleno plave boje koja je natopljena krvlju, te dva metalna novčića od 50 i 20 centi. Naloženo je skiciranje lica mjesta kako primarnog tako i lica mjesta u portunu, na zelenoj pijaci i kod izlazne parkirane rampe, izuzimanje svih predmeta i stvari koje se mogu dovesti u vezu sa kritičnim dogadjajem i počiniocima, izuzimanje garderobe i fotografisanje lica mjesta. Sa uvidjajem lica mjesta je završeno istog dana u 17,40 časova. Istražni sudija je obaviješten da se u bolnici u K. i R., radi ukazivanja ljekarske pomoći nalaze lica B. Ž. koji ima prostrelnu ranu desne potkoljenice i da nije životno ugrožen, dok se u R.bolnici nalazi lice I. V. koji ima teške tjelesne povrede u predjelu glave i na kojim se radi operativni zahvat, koje lice je pod nadzorom policije jer je osnovano sumnjiv da je u ovom dogadjaju upotrijebio vatreno oružje, od kojeg su povrijedjeni D. D. i B. Ž.. Takodje, istražni sudija je obaviješten da su u policiji zadržana lica D. N., B. D., P. D. i M. D.. Nadalje, naloženo je uzimanje “ parafinskih rukavica “ od ovih lica. Istražni sudija je istog dana od strane inspektora T. B. u 21,25 časova, obaviješten da je D. D. zv. F., podlegao povredama u Kliničkom centru, Podgorica, nakon čega je naloženo da se tijelo istog prebaci na Odjeljenje sudske medicine Kliničkog centra radi obdukcije. Naprijed navedeno, utvrdjuje se uvidom u fotodokumentaciju Uprave policije – Ispostava K. broj 115/10 od 30.05.2010. godine sačinjene povodom vršenja uvidjaja na licu mjesta kritičnog dogadjaja i skice lica mjesta, u koju je sud izvršio uvid na glavnom pretresu. </span>
</p>
<p class="p3">
<span>Iz sadržine Izvještaja Uprave policije Ispostava K. od 30.05.2010. godine o kriminalističko tehničkom pregledu lica mjesta i uzrukovanju tragova proizilazi, da su ovlašćeni-krim tehničari dana 30.05.2010. godine, izvršili pregled lica mjesta i tom prilikom konstatovali: 1. na kamenom pločniku terase ugostiteljskog objekta „M.“, ispod drugog stola u drugom redu, gledano iz pravca ulaza u S. G. sa rive, pronašli projektil bakarne boje; 2. na kamenom pločniku terase ugostiteljskog objekta „M.“, sa prednje strane drugog stola koji se nalazio uza zid sa desne strane ulaznih vrata, ugostiteljskog objekta „M.“ gledano u pravcu objekta, pronašli trag tamno crvene boje nalik na krv; 3. na staklenom stolu, koji se nalazi sa desne strane ulaznih vrata ugostiteljskog objekta „M.“, do zida, gledano u pravcu ulaznih vrata pronašli su, duži papir bijele boje sa ručno ispisanim brojevima, omot viskalnih računa sa natpisom “ Kafe bar M. “ u kojem se nalazilo pet fiskalnih računa različitog novčanog iznosa; 4. na kamenom pločniku terase ugostiteljskog objekta „M.“, tačnije izmedju stola obilježenog brojem 3 i pletenog dvosjeda na kojem je zatečen trag obilježen brojem 14, pronašli su trag tamno crvene boje nalik na krv; 5. na kamenom pločniku ispod stola obilježenog brojem 3, pronašli su upaljač crne boje; 6. na kamenom pločniku terase ugostiteljskog objekta „M.“, tačnije sa lijeve strane pletene fotelje obilježene brojem 15, pronašli su trag tamno crvene boje, nalik na krv; 7. na kamenom pločniku terase ugostiteljskog objekta „M.“, odnosno pored desne ivice vrata, gdje se nalazi rashladna vitrina za sladoled (iza fotelje obilježene brojem 15) pronašli su projektil bakarne boje; 8. na prolazu glavnog ulaza u S. g., pronašli su metak sa latiničnom oznakom PPU Luger 9 mm; 9. na kamenom pločniku izmedju gajbi sa jabukama, na zelenoj pijaci, kod tezge u zakupu R. V., koje se nalaze uz prolaz sa pijace na magistralu i pješačkog prolaza, pronašli su okvir crne boje, sa oznakom 9 mm, sa osam metaka u istom, oznake PARA, na kojima je ćirilicom ispisana oznaka “ PPU “ a latinicom 9mm, Luger i prstenom crvene boje oko inicijalne kapisle; 9A. na kamenom pločniku zelene pijace,  preko puta tezge vlasništvo R. V., odnosno ispod kamenog stola kod petog kamenog stuba nastrešnice, gledano iz pravca rive u pravcu Š., pronašli su metak na kojem je latinicom ispisana oznaka PPU Luger, 9mm; 10. na autobuskom stajalištu koje se nalazi preko puta zelene pijace, iza policijskog vozila marke „M.“ reg. oznaka ..., obilježenog brojem 16, pronašli su majicu dugih rukava, zelene boje sa sivim poprečnim prugama, na kojoj su vidljivi tragovi u vidu tamno crvenih mrlja, nalik na krv; 11. pronašli su niklovani pištolj sa koricama crne boje, na  kojem se nalaze oznake „ Smith &amp; Wesson “, model 59 calibra 9mm, sa fabričkim brojem A 253585, sa okvirom koji nije vadjen, oko čijih ivica su vidljivi tragovi tkiva i dlaka. Putem repetiranja utvrdjeno je da se u ustima cijevi nalazio metak sa oznakom, ispisanom latiničnim slovima „PPU 9mm Luger “iz kojeg je daljim repetiranjem izvadjeno još sedam metaka od kojih su prva četiri sa latiničnom oznakom „PPU 9mm Luger “, dok zadnja tri imaju ćirilicom ispisanu oznaku „ PPU “ a latiničnom oznakom „ 9mm Luger “;  12. na platou autobuskog stajališta, preko puta zelene pijace, odnosno ispod zadnjeg branika službenog vozila Uprave policije, obilježenog sa brojem 16., pronašli su pištolj crne boje, sa oznakom „Crvena zastava 99, 9mm PARA “ fabričkog broja 116684, bez okvira sa čaurom u ustima cijevi, na kojoj se nalazi ćirilična oznaka „PPU “ i latinična oznaka „ 9mm Luger “; 13. na platou autobuskog stajališta, preko puta zelene pijace, tačnije iza službenog vozila Uprave policije obilježenog brojem 16., pronašli su veću lokvu, tamno crvene boje nalik na krv, rasuta po pločniku i metalnom poklopcu šahte od vodovoda; 13A. Na kamenom zidu sa kojim se graniči autobusko stajalištei pristanište za brodove, uočili su tragove nanesene u vidu prskanja, tamno crvene boje, nalik na krv; 13B. Iz traga obilježenog brojem 13, izvadjena su dva komada celofanske folije, na kojem se nalaze tragovi tamno crvene boje nalik na krv; 14. na sjedjeljki crvene boje, na pletenom dvosjedu koji se nalazi uza zid, tačnije uz desnu ivicu ulaznih vrata lokala, čija je lijeva strana gornjeg dijela gledano u pravcu prednje strane dvosjeda isječena, uočili su tragove tamno crvene boje nalik na krv; 15. za stolom obilježenim brojem 13. a naslanjačem okrenuta u pravcu terase ugostiteljskog objekta „F.“ , nalazila se pletena fotelja; 15A. ispod podmetača na sjedištu pletene fotelje obilježene brojem 15. uz desni naslanjač za ruku, pronašli su čauru sa oznakom “ IK 03 9x19 “;  15B. na vrhu naslanjača pletene fotelje, po sredini, obilježene brojem 15, uočili su trag tamno crvene boje nalik na krv; 16. PMV marke „M.“ reg. oznaka ... nalazilo se parkirano na autobuskom stajalištu preko puta zelene pijace, tačnije pri kraju proširenja, gledano u pravcu Škaljara. </span>
</p>
<p class="p3">
<span>Iz obdukcionog zapisnika S.br. 77/2010 od 31.05.2010. godine, sačinjen od strane sudskog vještaka medicinske struke-obducenta prof. dr. Š. M., utvrdjuje se; da je smrt pok. D. D. nasilna i da je nastupila usljed iskrvavljenja iz razorenja jetre, rascjepa pluća i prečage i raskidanih krvnih sudova, sve duž kanala strijelnih rana-prostrelina, nanesenih projektilima ispaljenim iz ručnog vatrenog oružja, iz sudsko medicinkse daljine. Rana opisana pod tačkom 3. Nalaza  koja se nalazi u lijevom potplećnom predjelu, na granici sa pojasnim, na 138 cm iznad ravni tabana i 3 cm ulijevo od središnje linije tijela ovalnog izgleda, promjera oko 6x5mm, neravnih i krvlju podlivenih ivica i strana, predstavlja ulazni otvor prostreline, koja se kanalom nastavlja u potkožno meko tkivo, prelama X grudni pršljen sa oštećenjem kičmene moždine, ulazi u desnu grudnu duplju i cijepa donji režanj desnog plućnog krila, desnu kupolu prečage, ulazi u trbušnu duplju, razara jetru i završava izlaznom ranom opisanom pod tačkom 4 Nalaza, u desnom nizdojkinom predjelu, na 136,5 cm iznad ravni tabana i 11 cm udesno od središnje linije tijela, promjera oko 2x11 mm. Smjer kanala ove rane-prostreline je od nazad ka naprijed, s lijeva udesno i odozgo lako nadolje. Iz obdukcionog zapisnika se dalje utvrdjuje, da rana opisana pod tačkom 5 nalaza, u predjelu prednje ivice lijeve pazušne jame, na 152 cm iznad ravni tabana i 14 cm ulijevo od središnje linije tijela, ovalnog izgleda, promjera oko 6x7 mm, neravnih i krvlju podlivenih ivica i strana, predstavlja ulazni otvor prostreline, koja se kanalom nastavlja u potkožno meko tkivo lijeve pazušne jame, zalama prvo i drugo lijevo rebro sa spoljašnje strane, prolazi kroz lijevu lopatičnu kost i završava izlaznom ranom opisanom pod tačkom 6 nalaza, u lijevom lopatičnom predjelu, na 158 cm iznad ravnih tabana i 11 cm ulijevo od središnje linije tijela, promjera oko 8x5 mm. Smjer kanala ove rane-prostreline od naprijed ka nazad, s lijeva udesno i odozdo nagore, te da u vrijeme umiranja kod pok. D. nije postojalo alkohlisanosti. Izgled ulaznih i izlaznih rana na tijelu pok. D., kao i smjer kanala rana prostrelina, prikazan je i u fotodokumentaciji, koji je sastavni dio zapisnika, a u koji je sud izvršio uvid na glavnom pretresu.</span>
</p>
<p class="p3">
<span>Stalni sudski vještak medicinske struke obuducent prof. dr. Š. M. je na glavnom pretresu u cjelosti ostao kod obdukcionog zapisnika koji je sačinio dana 01.06.2010. godine, s tim što je objasnio, da sudsko-medicinska daljina predstavlja razdaljinu izmedju usta cijevi, predmetnog ručnog vatrenog oružja i kože tijela veća od 25 cm, ukoliko je oružje pištolj, odnosno da je veća od 60 cm ukoliko je oružje revolver, odnosno veća od 150 cm ukoliko je predmetno ručno oružje puška. </span>
</p>
<p class="p3">
<span>Iz izvještaja KCCG – Odjeljenje za sudsku medicinu, broj 695 (/31) od 01.06.2010. godine o analizi prisustva alkohola u krvi kod pokojnog D. D., utvrdjeno je da u vrijeme umiranja nije utvrdjeno prisustvo alkohola u krvi oštećenog D. D..</span>
</p>
<p class="p3">
<span>Iz nalaza i mišljenja stalnog sudskog vještaka medicinske struke prof. Dr Š. M. od od 10.09.2010. godine, a koji nalaz je dat na osnovu medicinske dokumentacije na ime optuženog V. I. i to Izvještaja JZU –Specijalne bolnice za ortopediju, neurohirurgiju i neurologiju “ V. Ć. “ R. br. 06-415 od 31.05.2010. godine, Izvještaja KCCG- Neurohirurškog odjeljenja br. protokola 2754 od 11.06.2010. godine, Izvještaja ljekara specijaliste ZIKS-a Spuž od 08.06.2010.godine i medicinske dokumentacije na ime oštećenog B. Ž. i to Izvještaja JZU Dom zdravlja K., broj protokola 1301 od 30.05.2010. godine, Izvještaja JZU – Opšte bolnice K. – Urgentnog odjeljenja, br. protokola 902 od 30.05.2010. godine, Izvještaja JZU– Opšte bolnice K. – Odjeljenja hirurgije, broj protokola 443 od 01.06.2010. godine, Izvještaja JZU– Opšte bolnice K.r – Odjeljenja hirurgije, broj protokola 458 od 04.06.2010. godine, u koju je sud izvršio uvid na glavnom pretresu, utvrdjuje se, da je u predmetnom dogadjaju Vračar Ivan zadobio sljedeće povrede: utisnuti prelom čeonosljepočne kosti sa lijeve strane, rane prskotine u predjelu lijeve obrve, lijeve ušne školjke, iza lijeve ušne školjke i u desnom tjemenom predjelu, da su navedene povrede posljedica višekratnog dejstva (najmanje tri udarca) tupog, teškog i jako zamahnutog mehaničkog orudja, na odgovarajuće predjele tijela-glave a koje navedene povrede pojedinačno i u svom zbiru predstavljaju, laku tjelesnu povredu dok navedeni prelom predstavlja osobito tešku tjelesnu povredu odnosno da je u vrijeme odigravanja predmetnog dogajdja V. I. zadobio osobito tešku tjelesnu povredu (život oštećenog je bio u direktnoj opasnosti zbog povrede integriteta sadržaja lobanjske duplje – tkivo velikog mozga). Iz nalaza se dalje utvrdjuje, da je u predmetnom dogadjaju B. Ž. je zadobio strijelnu ranu – prostrelinu u predjelu desne potkoljenice, koja povreda je posljedica dejstva projektila ispaljenog iz ručnog vatrenog oružja, te da navedena povreda predstavlja tešku tjelesnu povredu odnosno u vrijeme odigravanja predmetnog dogadjaja B. Ž. je zadobio tešku tjelesnu povredu (život oštećenog je mogao biti u opasnosti – apstraktna mogućnost zbog prijeteće zaraze), a pri kom nalazu i mišljenju je vještak u cjelosti ostao na glavnom pretresu, s tim što se nije mogao izjasniti sa koje daljine je ispaljen projetkil, koji je pogodio oštećenog B. Ž., jer to nije moguće utvrditi iz medicinske dokumentacije na njegovo ime i drugih podataka iz spisa predmeta. Vještak je isključio svaku mogućnost da je povreda u vidu preloma čeono sljepoočne kosti sa lijeve strane kod optuženog V. I., mogla nastati mehanizmom pada ili udarca šakom ili pesnicom, već da je ista nastala mehanizmom udara nekog tvrdog mehaničkog oružja, u što spada i dio pištolja.</span>
</p>
<p class="p3">
<span>Iz Izvještaja  Uprave policje – Forenzičkog centra Danilovgrad br. 2183/10  o balističkom vještačenju,utvrdjuje se, da su tom centru radi dostavljeni i to: 1. Pištolj marke “CZ “, model 99, kalibra 9mm PARA, fabr.br. 116684, bez šaržera; 2. pištolj marke “ SMITH &amp; WESSON “, model 59, kalibra 9mm, fabr.br. A253585, sa osam metaka u istom; 3. čaure, 2 komada, sa utisnutim oznakama “ PPU 9mm LUGER “ na čauri označenoj sa brojem 12 i “ IK 9x19 “ na čauri označenoj sa brojem 15 A; 4. projektil, dva komada; 5. Metak, dva komada; 6. Šaržer u kojem se nalazilo osam metaka. Iz nalaza i mišljenja se dalje utvrduje, da se u dostavljenom šaržeru crne boje nalazi osam metaka, da su na svim metcima  utisnute oznake “ PPU 9mm LUGER “, te da ovaj šaržer odgovara pištoljima marke “ CZ “ model 99, kalibra 9 mm, da je vizuelnim pregledom i praktičnom provjerom utvrdjeno je da su oba dostavljena pištolja funkcionalna, da je pištolju marke “ SMITH &amp; WESSON “, bio zablokiran šaržer usljed prisustva nabijenog tkiva, da je poslije prvog nasilnog vadjenja isti normalno profunkcionisao. Bris iz cijevi dostavljenih pištolja imaju naslage tamnosive boje. Hemijskom analizom, difenilaminskim testom, na osnovu kolor reakcije, utvrdjeno je, da je iz dostavljenih pištolja pucano, nakon čega cijevi nijesu čišćene. Na metcima nadjenim na licu mjestu su utisnute oznake “ PPU 9mm LUGER “. U šaržeru pištolja “ SMITH &amp; WESSON “, u kojem je bilo ukupno osam metaka a da metak koji se nalazio u cijevi kao i naredna četiri metka u šaržeru su imala istu oznaku ( latinično PPU), dok su naredna tri metka imala oznaku “ PPU 9 mm LUGER “ (ćirilično PPU) . U šaržeru crne boje koji odgovara pištolju “ CZ “ model 99, nalazilo se osam metaka na kojim je utisnuta oznaka “ PPU 9 mm LUGER “. Iz nalaza i mišljenja se nadalje utvrdjuje, da je na osnovu vizuelnog pregleda i geometrijskih karakteristika čaure i projektila nadjenih na licu mjesta kao i metaka, isti pripadaju pištoljskoj municiji kalibra 9 mm, a da je na projektilu označen brojem 1 koji je neznatno deformisan na samom vrhu uočeno šest žljebova sa smjerom uvijanja u desno. Na projektilu označenom brojem 7 koji je znatno deformisan po dužini, uočeno je četiri od šest žljebova. Na komparativnom mikroskopu prvo su uporedjene nesporne čaure ispaljene iz dostavljenih pištolja i uočene su u potpunosti različite individualne karakteristike. Nakon toga, na komparativnom mikroskopu su uporedjene sporne čaure  sa nespornim čaurama (N) ispaljenim iz dostavljenog pištolja “ CZ“ model 99. Nesporna čaura (N2) za komparaciju sa spornom čaurom izvadjenom iz pištolja je obezbijedjena na način da je ispaljen metak kojem je izvadjen projektil i barutno punjenje kako bi se obezbijedilo da iste ostanu u ustima cijevi i kako bi se omogućila varijanta da sa obarača povuče 7-8 puta. Uočene idividualne karakteristike nastale dejstvom čela zatvarača preklopljene su, što znači da su dostavljene sporne čaure ispaljene iz dostavljenog pištolja “CZ“ model 99. Na komparativnom mikroskopu su prvo uporedjeni projektili ispaljeni iz dostavljenih pištolja. Uočena je razlika u širini žljebova i polja, a zatim su na komparativnom mikroskopu uporedjeni projektili nadjeni na licu mjestu sa nespornim projektilima ispaljenim iz dostavljenog pištolja “ CZ “ model 99, nakon čega je očeno preklapanje, odnosno dovoljan broj inidividualnih karakteristika, što znači da su sporni projektili nadjeni na licu mjesta, ispaljeni iz dostavljenog pištolja “CZ“ model 99. </span>
</p>
<p class="p3">
<span>Vještak balističar  M. M., je na glavnom pretresu u cjelosti ostao pri pisanom izvještaju, s tim što je objasnio, da je na pištolju “ SMITH &amp; WESSON “ bio zablokiran šaržer, usljed prisutva nabijenog tkiva, da je prisustvovao vršenju uvidjaja i da je upoznat sa pozicijama na kojima su se nalazili oštećeni D. i oštećeni B., te da na osnovu tih pozicija smatra da je prostrelna rana koju je zadobio oštećeni B. Ž.,  nastala kao posledica dejstv aprojektila, koji je pogodio oštećenog D.. Naime, vještak je nakon uvida u cjelokupne spise predmeta, obdukcioni nalaz, te izjava svjedoka o medjusobnim pozicijama na licu mjesta oštećenog D. i B. ustvrdio, da ispaljeni projektil koji je napravio ulaznu ranu u jednom dijelu na visini od 138 cm, gledano u anatomskom položaju tijela, napravio je i izlaznu ranu koja se nalazi na 136,5 cm u desnom prednjem dijelu tijela, da ova prostrelina može odgovarati svojom putanjom, putanji projektila koji je mogao da u svojoj produženoj putanji prolaska kroz tijelo, nanese i ranu oštećenom B., jer gledano dinamički, kako se odgadjaj odvijao u tom momentu, pokojni D. se nalazio u odnosu na oštećenog B. pod uglom od 90 stepeni, otprilike, u odnosu na centar stola, za kojim su sjedjeli, bili su okrenuti i pognuti jedan prema drugom. U ovoj varijanti putanja tog projektila je silaznog karaktera i taj je projektil mogao pogoditi oštećenog B. i nanijeti mu povredu. </span>
</p>
<p class="p3">
<span>Iz izvještaja Uprave policije – Forenzičkog centra Danilovgrad broj 2181/10 o DNK vještačenju tragova, sačinjen po vještaku K. S., utvrdjuje se da je na tragovima na bijeloj koverti i pravougaonom parčetu crvenog materijala, na kojem se na donjem dijelu čitavom dužinom nalazi sunđer i na kojema je utvrdjeno prisustvo krvi ljudskog porijekla, nalazi biološki materijal oštećenog B. Ž., a da je učestalost dobijenog DNK profila izračunata na osnovu referentne baze podataka za Crnu Goru 1 u odnosu na 5,2279x10 na 14 ljudi, te da se na bijeloj koverti utvrdjeno prisustvo krvi ljudskog porijekla i biološki materijal pripada muškoj osobi, pa se stoga B. Ž. i nepoznata muška osoba, čiji je profil dobijen, ne mogu eliminisati kao mogući donori biološkog materijala, na kome je utvrdjeno prisustvo krvi ljudskog porijekla. Nadalje, iz nalaza i mišljenja se utvrdjuje, da je na zelenoj majici sa poprečnim štraftama sa manjom amplicakcijom leptira sa prednje strane marke „Junker“ veličine „L“, na kojoj su očljivi obilni tragovi nalik na krv i dostavljenim patikama marke „Nike mah air“ veličine 40, na kojima su vidljivi tragovi nalik na krv u vidu sitnih tačkica sa gornje strane i većih mrlja na đonu patika, na kojima je utvrdjeno prisustvo krvi ljudskog porijekla, nalazi biloški materijal V. I.. Učestalost dobijenog DNK profila na osnovu referentne baze podataka za Crnu Goru iznosi 1 u 6,809x10 na 14 ljudi. Na rukohvatu pištolja marke „Smith &amp; Weson“ pronadjen je biološki materijal, koji potiče od V. I. sa učestalosti iznosi 1 u 6,809x10 na 14 ljudi, te da se V. I. ne može eliminisati kao mogući donor biološkog materijala na rebrastom dijelu navlake pištolja marke „Smith &amp; Weson“. Vještačenjem je dalje utvrdjeno, da se na desnoj strani rukohvata i navlake pištolja marke „Crvena Zastava“ model 99, nalazi biološki materijal V. I., te da se isti ne može eliminisati kao mogući donor biološkog materijala koji je prisutan u vrlo maloj količini na udaraču, poluzi za zatvaranje navlake i spuštanju obarača i dugmeta za izbacivanje šanžera sa obje strane pištolja, da se D. N. i V. I. ne mogu eliminisati kao mogući donori biološkog materijala na rukohvatu pištolja „CZ 99“, na kome je utvrdjeno prisustvo krvi ljudskog porijekla, odnosno da se V. I. ne može eliminisati kao mogući donor biološkog materijala na navlaci za spuštanje obarače i dugmeta za izbacivanje šanžera sa desne strane pištolja marke „CZ 99“, sa učestalosti dobijenog DNK profila izračunate na osnovu referentne baze podataka za Crnu Goru, koja iznosi 1 u 1,4,2,1,6x10 na 9 ljudi, a što je sve prikazano i u fotodokumentaciji koji je sastavni dio izvještaja, u koji je sud izvršio uvid na glavnom pretresu.  Pri citiranom nalazu i mišljenju vještak S. K. je na glavnom pretresu ostala pri pisanom nalazu i mišljenju, s tim što je dodala i ispravila da u tački 3 mišljenja je omaškom konstatovano da se radi o prisustvu krvi ljudskog porijekla. </span>
</p>
<p class="p3">
<span>Iz izvještaja Uprave policje – Forenzičkog centra Danilovgrad broj 2186/10 o analizi “parafinskih rukavica“ skinutih sa šaka optuženih V. I., D. N., B. D. i P. D., te svjedoka B. Ž. i P. B. i M. D., proizilazi, da su ispitivanja vršena difenilaminskim testom na okolnosti utvrdjivanja prisustva nitrata koji nastaju sagorijevanjem baruta kod opaljenja metka iz vatrenog oružja, te da se ovim testom barut posredno dokazuje. Iz izvještaja dalje proizilazi, da su karakteristične kolorne reakcije posmatrane pomoću stereomikroskopa marke “ Leica S6D “, pod različitim uvećanjima (10-40x), da se nitrati u velikoj mjeri do u potpunosti rastvaraju u vodi, te da se detaljnim pranjem ruku isti mogu ukloniti. Nakon izvršenih traženih ispitivanja na samoljepljivim folijama skinutih sa šaka V. I. i B. Ž., dokazano je prisustvo barutnih čestica u rasporedu i koncentraciji kako se to vidi u prilogu na skici ( dlan desne šake V. I. – br.čestica 1, nadlanica desne i lijeve šake, po jedna čestica, šaka B. Ž.- dlan lijeve šake broj čestica 2, dlan desne šake, broj čestica 1, nadlanica desne šake, broj čestica 1), dok na šakama P. B., B. D., D. N., P. D. i M. D. nije dokazano prisustvo barutnih čestica. </span>
</p>
<p class="p3">
<span>Iz izvještaja Uprave policje – Forenzičkog centra Danilovgrad broj 2186(1) /10 o analizi “parafinskih rukavica“ skinutih sa šaka pok. D. D., proizilazi da su ispitivanja vršena difenilaminskim testom na okolnosti utvrdjivanja prisustva nitrata koji nastaju sagorijevanjem baruta kod opaljenja metka iz vatrenog oružja i ovim se testom barut posredno dokazuje. Karakteristične kolorne reakcije posmatrane su pomoću stereomikroskopa marke “ Leica S6D “, pod različitim uvećanjima (10-40x), te da se nitrati u velikoj mjeri do u potpunosti rastvaraju u vodi, i da se detaljnim pranjem ruku isti mogu ukloniti. Nakon izvršenih traženih ispitivanja na smoljepljivim folijama skinutih sa šaka D. D. nije dokazano prisustvo barutnih čestica, što ukazuje da se ne može pretpostaviti mogućnost da je isti bio povezan sa procesom opaljenja metka iz vatrenog oružja prije skidanja “parafinskih rukavica “.</span>
</p>
<p class="p3">
<span>Na glavnom pretresu dana 24.06.2011. godine, vještak I. Lj. je u cjelosti ostala pri svom pisanom nalazu i mišljenju. </span>
</p>
<p class="p3">
<span>Iz izvještaja Uprave policje – Forenzičkog centra Danilovgrad broj 2184/10 o trasološkom vještačenju garderobe pok. D. D., proizilazi da je predmet vještačenja, da se utvrdi da li ima oštećenja na izuzetim odjevnim predmetima od pokojnog D. D. i to: majici kratkih rukava sa horizontalnim prugama zelene i plave boje, marke „LA COSTE “, veličine “6 “, bermude bijele boje, marke “ LEVIS “, veličine “ 32 “, kao i majica zelene boje, nepoznate marke i veličine, pronadjena na autobuskom stajalištu, te da ako ih ima da se utvrdi njihova veličinia, pozicija kao i priroda nastanka. Iz izvještaja dalje proizilazi, da je majica kratkih rukava sa horizontalnim prugama zelene i plave boje, marke „LA COSTE “, razrezana vertikalno po sredini, zatim preko lijevog rukava do ovalnog izreza na majici, onda preko desnog rukava pa ukoso do vertikalnog rezanja na majici, te da je rezanje najvjerovatnije nastalo u medicinskoj ustanovi prilikom pružanja pomoći. Na prednjoj strani majice, uočeno je pet mehaničkih oštećenja od kojih su dva ovalnog oblika i nalaze se na lijevoj strani majice na 54,5 cm od donje ivice majice i 7 cm od lijevog ramenog šava rukava (Sl.2), te da relativna veličina ovog mehaničkog oštećenja je 0,7 cm i na desnoj strani majice na 35,5 cm od donje ivice majice i 18 cm od desnog šava prednje i zadnje pole, te da je relativna veličina ovog mehaničkog oštećenja je 0,4 cm. Tri mehanička oštećenja tipa rezanja se nalaze po sredini majice na visini od 36 do 39 cm (Sl.4.) i nastala su najvjerovatnije u medicinskoj ustanovi. Na prednjoj strani majice uočavaju se intezivni tragovi tečnosti tamno braon boje, nalik na krv. Na zadnjoj strani majice (Sl.5.) uočena su dva mehanička oštećenja ovalnog oblika i to: na 54 cm od donje ivice majice i 13,5 cm od lijevog ramenog šava (Sl.6.), a relativna veličina ovog mehaničkog oštećenja je 0,5 cm i na 34 cm od donje ivice majice i 26,3 cm od lijevog šava prednje i zadnje pole (Sl.7.), dok je relativna veličina ovog mehaničkog oštećenja 0,8 cm. Na zadnjoj strani majice uočeni su intezivni tragovi tečnosti, tamno braon boje, nalik na krv. Bermude bijele boje, marke “ LEVIS “, veličine “ 32 “, razrezane su preko obje nogavice sve do pojasa (Sl.8.), najvjerovatnije u medicinskoj ustanovi, na prednjoj strani bermuda su tragovi tečnosti tamno braon boje nalik na krv, a na lijevoj strani u dijelu pojasa, uočavaju se i tragovi žute materije (Sl.9.) dok na zadnjoj strani bermuda (Sl.10.) osim tragova tečnosti tamno braon boje nalik na krv, nijesu uočena mehanička oštećenja. Majica dugih rukava, zelene boje, nepoznate marke i veličine ( Sl.11., Sl. 12. i Sl. 13.) pronadjena na autobuskom stajalištu, na prednjoj strani ove majice osim intezivnih tragova tečnosti tamno braon boje nalik na krv, nijesu uočena mehanička oštećenja a na zadnjoj strani majice, u desnom dijelu ledja (Sl. 12. i Sl. 13.) uočena su mehanička oštećenja ovalnog oblika, tipa rezanja, nastalo prilikom uzimanja uzoraka za DNK analizu, i na zadnjoj strani majice se uočeni su intenzivni tragovi tečnosti tamno braon boje, nalik na krv. Mehanička oštećenja na majici izuzetoj od D. D., nastala su usljed prolaska trvdog i ovalnog predmeta nalik na projektil ispaljen iz vatrenog oružja. </span>
</p>
<p class="p3">
<span>Na glavnom pretresu dana 24.06.2011. godine vještak J. M., je izjavio da u cjelosti ostaje pri svom pisanom nalazu i mišljenju. </span>
</p>
<p class="p3">
<span>Iz izvještaja Uprave policje – Forenzičkog centra Danilovgrad broj 549/10 o daktilosopskoj pretrazi papilarnih linija utvrdjuje se, da daktiloskopskom pretragom na dostavljenim uzorcima nijesu pronadjeni tragovi papilarnih linija podobnih za identifikaciju. </span>
</p>
<p class="p3">
<span>Iz izvještaja Uprave policje – Forenzičkog centra Danilovgrad broj 2185/10 o utvrdjivanju daljine pucnja na osnovu gustine i koncentracije barutnih čestica na garderobi pok. D. D., proizilazi da je nakon izvršenih testova na okolnosti utvrdjivanja tragova barutnih čestica i tragova bakra i olova na ivicama oštećenja na prednjoj i zadnjoj strani majice kratkih rukava vlasništvo pokojnog D. D., konstatovano i to: oštećenje na prednjoj lijevoj strani predmetne majice kratkih rukava vlasništvo pokojnog D. D., označeno brojem 5, nastalo je od projektila iz vatrenog oružja, sa rastojanja usta cijevi od oko 40 cm do istog i oštećenje po sredini zadnje strane predmetne majice kratkih rukava vlasništvo pokojnog D. D., označeno brojem 6, nastalo je od projektila iz vatreniog oružja, sa rastojanja usta cijevi od oko 50 cm do istog. </span>
</p>
<p class="p3">
<span>Na glavnom pretresu dana 24.06.2011. godine, vještak hemijske struke I. A., izjavio je da u cjelosti opstaje pri pisanom nalazu i mišljenju. </span>
</p>
<p class="p3">
<span>Oštećenja PMV marke “Golf IV“ reg. oznake P KO 006, prikazano je u  fotodokumentaciji Uprave policije – Ispostava K. broj 115-10/1 od 30.05.2010. godine, u koju je sud izvršio uvid na glavnom pretresu.</span>
</p>
<p class="p3">
<span>Iz sadržine Službene zabilješke Uprave policije – Ispostava K. 28-03 br. 240/10-2260 od 30.05.2010. godine, sačinjena od strane ovlašćenog policijskog službenika B. J., proizilazi da je ista sačinjena u službenim prostorijama Ispostave K., u vezi dobijenog obavještenja, da je istog dana oko 12,30 časova u S. g. u K., na T. ..., ispred ugostiteljskog objekta “M.“ došlo do upotrebe vatrenog oružja, kojom prilikom je teške tjelesne povrede u predjelu grudnog koša, opasne po život zadobio D. D., dok je lakše tjelesne povrede u predjelu noge zadobio B. Ž., te da je V. I. od strane ličnog obezbjedjenja D. D., zadobio teške tjelesne povrede u predjelu glave i tijela, nakon čega je službenim vozilom Ispostave K. prebačen u Specijalnu bolnicu “ V. Ć. “ u R. radi hospitalizacije. Iz službene zabilješke dalje proizilazi, da su nakon obavještenja, na lice mjesta izašli i isto obezbijedjivali pripadnici Ekspoziture policije Ispostave K., te da su o dogadjaju obaviješteni zamjenik VDT-a Ž. T. i istražni sudija Višeg suda u Podgorici, R. I., koji su izašli na lice mjesta i u saradnji sa službenicima EKP K. izvršili uvidjaj. Uvidjaj je vršen gdje su pronadjeni materijalni tragovi vezano za navedeni dogadjaj, na četiri lokacije i to: ispred samog ugostiteljskog objekta “ M.“, ulaz glavnih vrata u S. g., središnji dio K. p.. na rivi, gdje se nalazi štand za prodaju voća i povrća, vlasništvo R. V. iz K. i sa donje strane magistralnog puta na proširenju naspram zadnjeg dijela K. p.. Uvidjaj je započet u 13,20 časova a završen u 19,00 časova, tokom vršenja uvidjajnih radnji priključio se i vještak balističke struke M. M. iz Podgorice. Svi pronadjeni tragovi su od strane kriminalističkih tehničara fiksirani, fotografisani i izuzeti sa lica mjesta a o načinu pronalaska biće sačinjen Izvještaj o kriminalističko – tehničkom pregledu lica mjesta, kao i skica lica mjesta. Ugostiteljski objekat „M.“ nalazi se u S. g. u K., na T. ..., u prizemlju zgrade, sa lijeve strane od glavnih gradskih ulaznih vrata, ispred kojeg se nalazi turistička agenicija „C.“ a u produžetku bašta ugostiteljskog objekta „F.“ i bašta kazina i hotela „C.“ dok se preko puta ugostiteljskog objekta objekta „M.“ nalazi gradski sat, a u prizemlju zgrade objekat za prodaju novina „Štampa“, „Prva Crnogorska banka“, foto – radnja „Parteli“, predstavništvo „T-mobile“ i „Hipotekarna banka“, a ispred samog ugostiteljskog objekta „M.“ nalaze se tri reda baštenskih stolica i stolova koji su nadkriveni sa dva reda tendi. U središnjem dijelu ispred ulaznih vrata, tačno do zida, nalaze se sto i stolice gdje su pronadjeni tragovi koji su obilježeni brojevima: 1- projektil; 2 – tragovi nalik na krv; 3 - sto; 3A - predmeti na stolu; 4 - tragovi nalik na krv; 5 - upaljač; 6 - tragovi nalik na krv; 7- projektil; 14 - tragovi nalik na krv pronadjeni na stolici; 15 - stolice; 15A - čaura koja je pronadjena na sjedištu stolice; 15B - tragovi nalik na krv pronadjeni na stolici. U središnjem dijelu glavnog gradskog ulaza, pronadjen je neispaljeni metak koji je obilježen brojem 8., dok je ispred štanda za prodaju voća i povrća vlasništvo R. V., probadjen okvir pištolja u kojem se nalaze metci, koji je obilježen brojem 9., a u neposrednoj blizini pronadjen je neispaljeni metak koji je obilježen brojem 9A. Sa donje strane magistralnog puta na proširenju, preko puta K. ..., pronadjeni su i fiksirani tragovi i to: zelena majica natopljena materijom nalik na krv, koja je obilježena brojem 10, zatim niklovani pištolj obilježen brojem 11, pištolj crne boje bez okvira, obilježen brojem 12 i veća lokva, nalik na krv, obilježena brojem 13 i 13A. Na lice mjesta su zatečeni radnici ugostiteljskog objekta „M.“ čiji je vlasnik B. Ž., S. S., D. B., Lj. G. i O. P. koji su pozvani u službene prostorije Ispostave K., radi prikupljanja obaviještenja od gradjana, u vezi navedenog dogadjaja. </span>
</p>
<p class="p3">
<span>Iz sadržine Službene zabilješke Uprave policije – Ispostava K. 28-02 br. 240/10-2260 od 30.05.2010. godine, proizilazi da je ista sačinjena dana 30.05.2010. godine, u službenim prostorijama Ispostave K., od strane ovlašćenog policijskog službenika Ć. V., povodom pokušaja ubistva lica D. D. iz K., da se isti isti nalazio na r., ispred S. G., navedenog dana u 12,30 časova, kojom prilikom je vršio obezbjedjenje službenih vozila iz pratnje strane delegacije u kom trenutku mu je prišao D. N. koji je bio zadihan, govoreći mu „Hvatajte ga, ubio je čovjeka“, kada se mahinalno okrenuo u lijevu stranu i vidio lice koje trči sa pištoljem u ruci, u pravcu Š., za koje lice je prepoznao da se radi o V. I., u kom trenutku trčećim korakom, polazi za ovim licem, i radio vezom obaviještava dežurnu službu Ispostave K., dok sa lijeve strane primjećuje da polaze B. D. i M. D., a uz njegovu desnu stranu trči D. N.. Primjetio je da V. I. usporeno trči, na način što hramlje na desnu nogu i drži pištolj u desnoj ruci kojim je mahao. Kada je uspio da sustigne V. I. kod službenog vozila marke “ M.“ ..., u kom momentu je korak – dva D. N. prvi sustigao V., kada istog udara pesnicom u predjelu glave nakon čega je V. udario glavom o zid i pao na pločnik – proširenje uz zid, iza službenog vozila. U tom momentu pritrčali su B. D. i P. D., kada tom prilikom isti počinju da udaraju nogama u predjelu glave i tijela V. I., koji je ležao na na pločniku i kojom prilikom istom je ispao pištolj iz ruke. U tom trenutku, od P., B. ili D., nije siguran od koga od ove trojice, ispao je pištolj marke “CZ 99“, bez okvira. Kako nije bio u mogućnosti da spriječi dalje udaranje V., hvata se za službeni ptištolj i izdao naredjenje da prekinu i odstupe, na šta su isti reagovali, na način što su se udaljili od V. I. koji je ostao da leži, pljuvajući krv. Zatim je B. D. pokazujući prstom, rekao „sa ovim pištoljem je pucao“. Kako se povrijedjeni V. ne bi ugušio, okrenuo ga je na bok, i pozvao preko radio veze patrolu da dodje u pomoć. Poslije minut, dva, vidio je dva službena vozila, nakon čega su povrijedjenog V. sa V. S. i N. M. i još nekoliko gradajana, ubacili u službeno vozilo marke  “G..  ...“ kojim vozilom ga je V. odvezao u pravcu Doma zdravlja, dok lica koja su ga prethodno udarala koriste gužvu, i nestaju sa lica mjesta. Iz službene zabilješke se nadalje utvrdjuje, da je nakon ovog, ovlaćeni službenik ostao na lice mjesta, radi obezbjedjenja tragova krvi i dva pištolja, sprečavao gradjane da prilaze navedenim tragovima, kada mu je prišla R. V. koja posjeduje tezgu na gradskoj pijaci i tom prilikom mu je saopštila da je na svojoj tezgi našla okvir sa municijom, koji je ispao licu, koje je protrčalo pored njene tezge, nakon čega je u masi prepoznao ovlašćenog policijskog službenika T. G., koji je bio u civilu i istom rekao da obezbijedi nadjeni predmet, dok ne dodje neko od službenika Ispostave K.. U medjuvremenu je došao ovlašćeni policijski službenik Ć. S., koji je preuzeo obezbjedjenje od T. G., dok je ovlašćeni policijski službenik koji je sačinio ovu službenu zabilješku ostao na lice mjesta do izlaska uvidjajne ekipe Ispostave K., a dalje obezbjedjenje je preuzeo OPS K. M.. </span>
</p>
<p class="p3">
<span>Iz sadržine Službene zabilješke Uprave policije – Ispostava K. 28-02 br. 240/10-2260 od 30.05.2010. godine, proizilazi da je ista sačinjena od strane ovlašćenog policijskog službenika V. S., dana 30.05.2010. godine u službenim prostorijama Ispostave K., a u vezi pokušaja ubistva D. D. iz K.. Iz sadržine zabilješke dalje proizilazi, da se policajac V. S., pomenutog dana oko 12,35 časova nalazio na pauzi, po patrolnom listu, na području Š., nakon čega je bio pozvan putem radio veze, od strane dežurne službe kao i kolege Ć. V., da je u S. g. došlo do upotrebe vatrenog oružja, i da je potrebna pomoć OPS-a na gradskoj rivi, a povodom tuče kojoj je prethodila navedena pucnjava, te da je po prijemu navedenog obaviještenja, otišao na lice mjesta, gdje je zatekao OPS-e, Ć. V. i N. M., zatim više gradjana i povrijdjenog V. I., koga su navedeni ovlašćeni policijski službenici, držali na stranu, dok je povrijedjeni povraćao i izbacivao krv iz usta, a nakon čega je otvorio zadnja vrata službenog vozila marke  “...“ i zajedno sa naprijed pomenutim ovlašćenim policijskim službenicima, smjestio povrijedjenog u vozilo, nakon čega su istog prevezli u Dom zdravlja. Dolaskom ispred zgrade Doma zdravlja, prošao je kapiju i stao ispred glavnih vrata kada su mu prišli D. N., P. D., a ispred vrata Doma zdravlja, primjetio je B. D. i više drugih lica, nakon čega je D. N. krenuo prema njemu, jer je u vozilu primjetio povrijedjenog V., i pokušao da otvori vrata od istog vozila, hvatanjem za bravu od vrata, u čemu je istog spriječio, odgurivanjem i naredbom da odstupi, dok je isti sve vrijeme prijetio V. koji se nalzio u naprijed navedenom službenom vozilu, da će ga ubiti, a kako se na navedenom parkingu stvorila gužva, isti je iskoristio tu priliku i zatvorenom pesnicom udario u zadnji lijevi prozor navedenog službenog vozila, kojom prilikom ga je slomio i kroz tako slomljen prozor pokušavao da da udari, nogom, V. I., u čemu je isti spriječen odgurivanjem, te da je u tom trenutku, došao L. I. na lice mjesta, te da je dolazak istog, skrenulo pažnju D. N. koji je sa više drugih lica, krenuo u potjeru za njim. Iz službene zabilješke se nadalje utvrdjuje, da u Domu zdravlja nijesu mogli da prime povrijedjenog V. I., zbog zauzetosti, te da iz tog razloga, je krenuo službenim vozilom u pravcu bolnice, uz pratnju ovlašćenog policijskog službenika M. M., koji mu se priključio kod “A.“, te da su povrijedjenog, dolaskom u bolnicu, preuzeli dežurni doktori, i istog obezbjedjivali pripadnici Uprave policije, Ispostave K., H. N. i B., koji su naknadno (vanredno) angažovani. </span>
</p>
<p class="p3">
<span>Iz nalaza i mišljenja komisije vještaka, koji su sproveli sudsko-psihijatrijsko vještačenje optuženog V. I. od 21.07.2011. godine, utvrdjuje se, da je optuženi osoba očuvanih intelektualnih potencijala koji se procjenjuju u okviru prosjeka, a nivo njegove informisanosti i priroda interesovanja su u skladu sa obrazovanjem i kalendarskom dobi, da se radi o  krajnje intorvertovanoj osobi koja u odnosu na druge ljude izražava nepovjerljivost, sumnjičavost i krajnju uzdržanost, održava bliske i emocionalne odnose sa malim brojem ljudi. Na planu ličnosti postoji jasna težnja kod optuženog ka povlačenju i izbjegavanju socijalnih kontakata. U psihodinamskom smislu kod optuženog dominira anksiozno - depresivna reakcija, što znači da postoji  polarizovanost u ponašanju kod optuženog, od krajnje depresivnog do krajnje agresivnog, a koju polarizovanost je posledica slabog ega, lošeg razvijenog odbrambenog mehanizma i povlačenje iz svijeta realnosti. Depresivne karekteristike su upadljive i naglašene, kao što su: potištenost, osjećaj bespomoćnosti, osjećaj bezperspektivnosti, i nizak nivo intencionalnosti. Anksioznost je upadljiva i manifestuje se na razne načine, u somatskoj formi, poremećaj sna (kratak san), libida i apetita. U osnovu istorije slučajeva u spihološkoj literaturi dobija se podatak da takve osobe dolaze iz rigidnih porodica sa majkama koje su obično anksiozne. Kod takvog stanja, optuženi je razvio paranoidne stavove, nakon prvog konfliktnog dogadjaja sa subjektivnim osjećajem životne ugroženosti, jer se u osnovi radi o shizoidnoj strukturi linosti, bez kliničkih simptoma shizoidnog procesa.</span>
</p>
<p class="p3">
<span>Analizom deliktne situacije komisija vještaka je donijela zaključak o duševnom stanju optuženog u deliktnom periodu i odnosu optuženog prema krivičnom djelu. Navode, da ako se prihvate kao realne činjenice okolnosti krivičnog djela kako iznosi optuženi, da je se u dužem vremenskom periodu nalazio u stanju kumuliranog stresa, da je u više navrata bio izložen životnoj ugroženosti, zbog pucanja na njegov automobil, uz presrijetanje i prijetnje pokojnog D., te okolnosti su ga mogle dovesti do stanja  anksioznosti i straha zbog ugroženosti vlastitog života. Oklonosti krivičnog djela, kako to optuženi opisuje u svojoj odbrani, izvršena je i procjena afektivnog stanja optuženog u vrijeme izvršenja krivičnog djela, posebno onih koji dostižu patološke razmjere, jer se takvi afekti povezuju sa nekim duševnim poremećajima, kao što su trajna duševna oboljenja, psihopatske ličnosti, epilepsije ili osobe sa simptomima moždanog organskog sindroma, sa paraidnom simptomatologijom, odnosno paronoidne psihoze. Prilikom procjene duševnog stanja optuženog, odnosno njegovog afektivnog stanja u vrijeme izvršenja krivičnog djela, vještaci su imali u vidu više parametara koji se odnose na procjenu delikta u afektu, prije svega analizu vremenskog perioda od pojave afekta do rasterećenja, udio žrtve u nastanku deliktne situacije, adaptaciju na vanjsku situaciju, vrstu i porijeklo sredstava za izvršenje krivičnog djela, očuvano sjećanje na dogadjaj, trajanje i intezitet konfliktnih situacija, organizovanost ponašanja nakon delikta, misaonu anticipaciju delikta, a kao najznačajniju karakteristiku cijenili su i ličnost optuženog, koja ispoljava simptome shizoidnog poremećaja ličnosti. Vještaci su u svom nalazu dalje istakli, da se kao najznačajnija odlika delikta u afektu ističe se odnos počinioca krivičnog djela i žrtve, pojava tzv. „zadnje kapi“, a tek onda ostali simptomi kao što su , labilnost raspoloženja, ekspolozivnost, nesigurnost u sebe, subjektivni osjećaj životne ugroženosti. Kod vještačenja delika u afektu vještaci su analizirali i svijest, sposobnost volje, motive i ciljeve i uračunljivost optuženog. Kod procjene uračunljivosti vještaci su imali u vidu stepen pomućenja svijesti, suženje svijesti, eventualnu amneziju-nesjećanje detalja, odnosno okolnosti krivičnog djela, što je imalo značaja za procjenu duševnog stanja optuženog u vrijeme izvršenja krivičnog djela. Imajući u vidu okolnosti krivičnog djela, činjenicu da se u vrijeme izvršenja krivičnog djela ne prezentuje provokativno ponašanje oštećenog, opis okolnosti krivičnog djela bez prisustva amnezije, upućuje da kod optuženog nijesu bili prisutni kvantativni i kvalitativni poremećaji svijesti. Optuženi se nalazio u dužem vremenskom periodu u stanju kumuliranog stresa sa simptomima posttraumatskog stresnog poremećaja, zbog subjektivnog doživaljavanja životne ugroženosti, a koje okolnosti su generisale i afektivno stanje straha, bijesa i razdraženosti kod optuženog u vrijeme izvršenja krivičnog djela, ali koje nije imalo karakteristike patološkog afekta, odnosno nije dostiglo stepen jakog inteziteta, već se optuženi u vrijeme izvršenja krivičnog djela nalazio u afektivnom stanju straha, razdraženosti i bijesa srednjeg inteziteta. Konačno, vještaci su zaključili, da je sposobnost optuženog da shvati značaj krivičnog djela, kao i njegova sposobnost da upravlja svojim postupcima u vrijeme izvršenja krivičnog djela bile smanjene, ali ne bitno. </span>
</p>
<p class="p3">
<span>Iz nalaza i mišljenja komisije vještaka koji su vršili sudsko-psihijatrijsko vještačenje optuženog P. D. od 21.07.2011. godine, utvrdjuje se, da je optuženi osoba očuvanih intelektualnih potencijala, koje se procjenjuju u okviru prosjeka, a nivo njegove informisanosti i priroda interesovanja su u skladu sa obrazovanjem i kalendarskoj dobi. Ispoljava se kao ekstravertirana osoba orijentisana prema drugima, koja traži pažnju i komunikaciju, isti voli da se druži ali sa dozom opreza prilazi drugim ljudima. U psihodinamskom smislu kod optuženog dominira anksiozna reakcija. Na testu ličnosti PIE (profil indeks emocija-Plučik) vidljiva je težnja kod optuženog da daje socijalnu poželjnu sliku o sebi ali preovladava nesigurnost i anksiozna reakcija. Potiskivanje je dominantni mehanizam odbrane i on još više pojačava tu anksioznost. U bazičnoj strukturi ličnosti nema sklonosti ka nekontrolisanom i agresivnom ponašanju, što znači da optuženi ima visok prag tolerancije na frustracione uslove života. Kod optuženog ima pasivizma i mogao bi se opisati kao zavisna ličnost. Implicira odgovornu, opreznu osobu sa naglašenom potrebom za socijalnim priznanjem. Na testu crteža ljudske figure dominira slab Ego i socijalna neprilagodjenost. Nadalje iz nalaza proizilazi, da se analizom deliktne situcije, zaključuje o duševnom stanju optuženog u tom periodu i njegovom odnosu prema krivičnom djelu, te svjesni da kompetencija vještaka nije da utvrdjuje činjenice već procjenjuje pishičko stanje optuženog na temelju okolnosti krivičnog djela kako se prikazuju u sudskim spisima koje su naveli, a imali su u vidu odbranu optuženog, iskaze svjedoka, kao i karekteristike ličnosti optuženog pri procjeni afektivnog stanja, da se okrivljeni nalazio u stanju akutnog stresa u momentu kada je ubijen njegov najbolji prijatelj, što je zaključeno na temelju deliktne situacije. Optuženi je deliktnu situaciju opisao na sledeći način: „Čuo sam pucnje, okrenuo sam se i vidio V. kako puca u ledja D.. Mi smo skočili sa stolica, a onda je V. pištolj okrenuo prema nama. Pokušavao je da opali, ali nije uspio, a onda je krenuo da bježi prema ulaznim vratima S. g.. Za njim je potrčao D. N., a ja za njim. V. je još jedanput pucao na nas, ali smo mi nastavili da ga jurimo i sustigli smo ga na izlasku parkinga. “Imajući u vidu okolnosti krivičnog djela kako ih prikazuju optuženi, ove okolnosti su generisale kod optuženog P. D., afektivno stanje bijesa, razdraženosti kao i straha jakog inteziteta. Obzirom na kratak vremenski period koji se odvijao od pucanja na pokojnog D. i nasilničkog ponašanja optuženog P. prema V. I., nije bio dovoljan vremenski period raterećenja afekta jakog inteziteta. Impulsivno i agresivno ponašanje optuženog u tom periodu je psihopatološki motivisano patološkim afektom pri kojem se zaobilazi svjesni dio ličnosti a agresivno ponašanje polazi iz afektivno nagonske sfere. Globalno sjećanje na okolnosti krivičnog djela je očuvano, bez simptoma amnezije, medjutim prisutno je nesjećanje detalja prilikom izvršenja krivičnog djela. Iz tog razloga, kod optuženog bilo je prisutno suženje svijesti, ali nije ispoljavao smptome pomućenja ili sumračne svijesti, koji bi upućivali na kvantitativne i kvalitativne poremećaje svijesti težeg stepena. Nadalje, iz nalaza nadalje proizilazi, da se patološki afekt povezuje sa osobama koje boluju od duševnih bolesti, što nije slučaj sa optuženim P., medjutim u stanjima visoke napetosti, provokativnim ponašanjem drugih osoba i zdrave ličnosti mogu dospjeti u afekat bijesa, razdražljivosti jakog inteziteta. Provokativno ponašanje optuženog V.Ivana uz subjektivni osjećaj životne ugroženosti P. D. kao i emocionalna povezanost P. D. sa pokojnim D., je doprinjelo i generisalo afektivno stanje visokog inteziteta kod optuženog P. D. u vrijeme izvršenja krivičnog djela. Kod analize i procjene afektivnog stanja optuženog imali su u vidu više parametara koji se odnose na procjenu afektivnog stanja i to vremenskog perioda od pojave afekta do rasterećenja, udio žrtve u nastanku deliktne situacije, adaptaciju na vanjsku situaciju, vrstu i porijeklo sredstava za izvršenje krivičnog djela, očuvano sjećanje na dogadjaj, trajanje i intezitet konfliktnih situacija, organizovanost ponašanja nakon delikta, misaonu anticipaciju delikta. Kao najznačajnija odlika delikta u afektu ističe se odnos počinioca krivičnog djela i žrtve, pojava tzv. „zadnje kapi“. Kod vještačenja delikta u afektu, analizira se pojam svijesti, sposobnost volje, medjuigra motiva i ciljeva i pitanje uračunljivosti. Kao jedno od obilježja delikta u afektu je impulsivnost, sve se odigrava naglo, agresivno ponašanje zaobilazi svjesni dio ličnosti i polazi iz afektivno nagonske sfere. Kod procjene uračunljivosti, stepen pomućenja svijesti, suženja svijesti, eventualna amnezija-nesjećanje detalja, okolnosti krivičnog djela utiču na procjenu stepena uračunljivosti koje su cijenili kod optuženog. Iz mišljenja se utvrdjuje, da je P. D. osoba prosječnih intelektualnih sposobnosti, ne boluje od trajnog duševnog oboljenja niti težeg duševnog poremećaja, te se može smatrati duševno zdravom osobom. U vrijeme izvršenja krivičnog djela nalazio se u stanju afekta bijesa, razdraženosti i straha jakog inteziteta koji odgovara stanju privremene duševne poremećenosti. Sposobnost ispitanika da shvati značaj krivičnog djela koje mu se stavlja na teret, kao i njegova sposobnost da upravlja svojim postupcima u vrijeme izvršenja krivičnog djela su bile bitno smanjene. </span>
</p>
<p class="p3">
<span>Iz nalaza i mišljenja komisije vještaka, koji su vršili sudsko-psihijatrijsko vještačenje optuženog B. D. od 21.07.2011. godine, utvrdjuje se, da je optuženi osoba prosječnih intelektualnih potencijala, a nivo njegove informisanosti i priroda interesovanja su u skladu sa obrazovanjem i kalendarskoj dobi, ispoljava se kao introvertirana osoba sa opsesivno kompulzivnim karakteristikama i ne isposljava potencijalnu agresivnost. Nadalje iz nalaza proizilazi, da se analizom deliktne situcije, zaključuje o duševnom stanju optuženog u tom periodu i njegovom odnosu prema krivičnom djelu, te svjesni da kompetencija vještaka nije da utvrdjuje činjenice već procjenjuje pishičko stanje optuženog na temelju okolnosti krivičnog djela kako se prikazuju u sudskim spisima koje su naveli, a imali su u vidu odbranu optuženog, iskaze svjedoka, kao i karekteristike ličnosti optuženog pri procjeni afektivnog stanja, pa se optuženi nalazio u stanju akutnog stresa u momentu kad je ubijen njegov najbolji prijatelj. Optuženi je deliktnu situaciju opisao na sljedeći način: „ Ja sam vidio V. I., kako je prišao D. sa ledja i to sa njegove lijeve strane i sa nekih 20-30 cm maksimalno do pola metra, iz pištolja crne boje ispalio dva metka, a onda je pištolj okrenuo u pravcu mene, P. i D.. Pokušavao je da opali jednom, pa drugi put, ali mu je pištolj očigledno zaglavio, vidio sam kako steže obarač, a onda je krenuo da bježi prema izlazu iz S. g., kada je vidio da mu pištolj neće opaliti, a za njim su potrčali D. i P., a ja sam ostao da ukažem pomoć D., da mu vidim ranu, strgao sam mu majicu, odnosno zavrnuo prema gore i u predjelu grudi na lijevoj strani iznad srca primjetio sam ranu koja je obilno krvarila, bio sam u šoku, to me je potreslo, jer je to čovjek koga poznajem deset godina i koji mi je kućni prijatelj, i koji mi je poslije porodice na prvom mjestu. Ja sam potrčao za V., P. i D.. Mislim da je V. pokušao još jednom da puca u njih, ali nije opalio. Potrčao sam prema mjestu gdje su se oni nalazili i vidio na dnu tržnice kako pokušavaju da predju ulicu. Ja V. nijesam ni jednom udario, nijesam se ni nasilno ponašao, samo sam htio da pomognem da se uhvati ubica mog prijatelja kojeg sam izgubio. Ne osjećam se krivim. “ Iz nalaza nadalje proizilazi, da imajući u vidu okolnosti krivičnog djela kako ih prikazuje optuženi kao i drugi optuženi, mišljenja su da su ove okolnosti generisale kod optuženog B. D. afektivno stanje bijesa, razdraženosti kao i straha jakog inteziteta u momentu počinjenja krivičnog djela optuženog V. I., te da subjektivno doživljavanje optuženog B. D. koji opisuje vlastitu ugroženost prilikom uperenog pištolja u njega i ostale, može se kvalifikovati u stanje akutnog stresa koje se ispoljava afektom straha visokog inteziteta. U okolnostima, kako je to opisao optuženi, kada se vratio da pomogne pokojnom D., dolazi do djelimičnog rasterećenja afekta straha koji dostiže nivo srednjeg inteziteta. Takodje, kako je naveo optuženi B., da nije imao neposredni kontakt sa optuženim V. niti je učestvovao u nasilničkom ponašanju prema njemu, u kojim naprijed navedenim okolnostima ne može se govoriti o afektu straha, bijesa, razdraženosti jakog inteziteta, već o srednjem stepenu. U okolnostima slučaja neposrednog kontakta sa optuženim V. I. koji je bio naoružan, ne bi došlo do rasterećenja afekta jakog inteziteta. Detaljan opis okolnosti krivičnog djela ne upućuje na prisustvo kvantitativnih i kvalitativnih poremećaja svijesti na nivou sumračne ili pomućene svijesti. Nadalje, iz mišljenja proizilazi, da je B. D. osoba prosječnih intelektualnih sposobnosti, ne boluje od trajnog duševnog oboljenja niti težeg duševnog poremećaja, te da se može smatrati duševno zdravom osobom. Optuženi se u vrijeme izvršenja krivičnog djela nalazio u stanju afekta bijesa, razdraženosti i straha srednjeg inteziteta. Sposobnost ispitanika da shvati značaj krivičnog djela koje mu se stavlja na teret, kao i njegova sposobnost da upravlja svojim postupcima u vrijeme izvršenja krivičnog djela su bile smanjene, ali ne bitno. </span>
</p>
<p class="p3">
<span>Iz nalaza i mišljenja komisije vještaka, koji su vršili sudsko-psihijatrijsko vještačenje optuženog D. N. od 21.07.2011. godine, utvrdjuje se, da je optuženi osoba koja ne pokazuje simptome trajnog duševnog oboljenja visoko prosječnih intelektualnih kapaciteta, koja pokazuje simptome emocionalno nestabilnog poremećaja ličnosti sa niskim pragom tolerancije na frustracije. Odrastao je u potpunoj porodici, rani psihofizički razvoj je protekao uredno, a u periodu adolescencije nije imao psihičkih smetnji. Početne interpersonalne konflikte ispoljava za vrijeme služenje vojnog roka, sa poremećajima socijalnog prilogodjavanja, prenaglašenim Egom, konfliktom sa autoritetima, koje je rezultiralo prekidom služenja vojnog roka. Na temelju psihološkog testiranja, rezulati upućuju da se radi o osobi intelektualnih potencijala visokog projeka, a nivo njegove informisanosti i priroda interesovanja su u skladu sa obrazovanjem i kalendarskoj dobi. Na planu ličnosti izražena je nepovjerljivost, sumnjičavost uz povišenu nekontrolisanost i agresivnost. Kareketeriše se kao osoba niskog tolerantnog praga, a u konfliktnim uslovima reaguje impulsivno, burno i krajnje agresivno. Visoka agresivnost i destrukcija, a niska zaštita ukazuje na psihopatsku strukturu ličnosti. Osnovne karekteristike ovih ličnosti su opsesivno agresivno ispoljavanje, uz manjkavu kontrolu impulsa. Nadalje iz nalaza proizilazi, da se analizom deliktne situcije, zaključuje duševno stanje optuženog u tom periodu i njegov odnos prema krivičnom djelu, vještaci su utvrdili, a imajući u vidu činjenicu iz sudskog spisa, odbranu optuženog, iskaze svjedoka, kao i karakteristike ličnosti optuženog, da se isti nalazio u stanju akutnog stresa u momentu kad je ubijen njegov najbolji prijatelj. Nadalje, imajući u vidu deliktnu situaciju kako je opisao optuženi u svojoj odbrani, vještaci su mišljenja, da su okolnosti iz odbrane optuženog kod istog generisale afektivno stanje bijesa, razdraženosti kao i straha jakog inteziteta. Kratak vremenski period koji se odvijao od pucanja na pokojnog D. i nasilničkog ponašanja optuženog D. prema V. I., nije bio dovoljan vremenski period rasterećenja afekta jakog inteziteta. Impulsivno i agresivno ponašanje optuženog D. N. u tom periodu je psihopatološki motivisano patološkim afektom pri kojem se zaobilazi svjesni dio ličnosti, a agresivno ponašanje polazi iz afektivno nagonske sfere. Globalno sjećanje na okolnosti krivičnog djela je očuvano, bez simptoma amnezije, medjutim prisutno je nesjećanje detalja prilikom izvršenja krivičnog djela. Iz tog razloga kod optuženog je bilo prisutno suženje svijesti, ali nije ispoljavao simptome pomućenja ili sumračne svijesti, koji bi upućivali na kvantitaivne i kvalitativne poremećaje svijesti težeg stepena. Patološki afekt povezuje se sa osobama koje boluju od trajnih duševnih bolesti (shizofrenija, paranoidne psihoze), što nije slučaj sa optuženim. Provokativno ponašanje optuženog V. I. uz subjektivni osjećaj životne ugroženosti D. N., kao i emocionalna povezanost D. N. sa pokojnim D., u svojstvu prijatelja, je doprinjelo i generisalo afektivno stanje visokog inteziteta kod optuženog D. N., u vrijeme izvršenja krivičnog djela. Kod analize i procjene afektivnog stanja optuženog imali su u vidu standarde sudske psihijatrije koji se odnose na delikte u afektu i to: vremenski period od pojave afekta do rasterećenja, udio žrtve u nastanku deliktne situacije, adaptaciju na vanjsku situaciju, vrstu i porijeklo sredstava za izvršenje krivičnog djela, očuvano sjećanje na dogadjaj, trajanje i intezitet konfliktnih situacija, organizovanost ponašanja nakon delikta, misaonu anticipaciju delikta. Kao najznačajnija odlika delikta u afektu ističe se odnos počinioca krivičnog djela i žrtve, pojava tzv. „zadnje kapi“. Kod vještačenja delikta u afektu, analizira se pojam svijesti, sposobnost volje, medjuigra motiva i ciljeva i pitanje uračunljivosti. Kao jedno od obilježja delikta u afektu je impulsivnost, sve se odigrava naglo, agresivno ponašanje zaobilazi svjesni dio ličnosti i polazi iz afektivno nagonske sfere. Kod procjene uračunljivosti, stepen pomućenja svijesti, suženja svijesti, eventualna amnezija-nesjećanje detalja, okolnosti krivičnog djela utiču na procjenu stepena uračunljivosti koji su cijenili kod optuženog. Impulsivno i agresivno ponašanje okrivljenog D. N. je psihopatološki motivisano, poremećajem ličnosti kao i provokativnim ponašanjem V. I., uz subjektivno doživljavanje životne ugroženosti. Nadalje, iz mišljenja je utvrdjeno, da je D. N. osoba visoko prosječnih intelektualnih potencijala, da pokazuje simptome emocionalno nestabilnog poremećaja ličnosti sa niskim pragom tolerancije na frustacije. Emocionalno nestabilni poremećaj ličnosti prema pravnoj terminologiji je teži duševni poremećaj, a koji ne spada u trajna duševna oboljenja. U vrijeme izvršenja krivičnog djela, okrivljeni se nalazio u stanju afekta bijesa, razdraženosti i straha jakog inteziteta, koji odgovara stanju privremene duševne poremećenosti. Sposobnost ispitanika da shvati značaj krivičnog djela koje mu se stavlja na teret, kao i njegova sposobnost da upravlja svojim postupcima u vrijeme izvršenja krivičnog djela su bile bitno smanjene. </span>
</p>
<p class="p3">
<span>Predstavnik komisije vještaka prof. Dr. S. M. je na glavnom pretresu, u cjelosti ostaje pri pisanim nalazima i mišljenjima, s tim što je objasnio, da kod optuženog V. I. nije postojalo stanje afekta razdraženosti bijesa i straha jakog inteziteta u vrijeme izvršenja krivičnog djela, koji bi dovodili u pitanje njegovu uračunljivost, obzirom da izvršenju krivičnog djela nije prethodilo neposredno provokativno ponašanje žrtve, ali da nijesu mogli negirati postojanje konfliktnog odnosa izmedju optuženog V. i oštećenog D., s tim što se nijesu upuštali u ocjenu materijalnih dokaza, jer to nije u njihovom domenu, već su te činjenice cijenili iz dostupnih podataka u sudskom spisu i na temelju psihijatrijskog pregleda optuženog, gdje je konstatovano da je optuženi osoba sa shizodinim poremećajem ličnosti, na osnovu čega su konstatovali, da se optuženi V. nalazio u stanju afekta srednjeg inteziteta, koji nije dostigao razmjere patološkog afekta. Takodje predstavnik komisije je objasnio, da su na osnovu tih činjenica cijenili i pitanje sposobnosti shvatanja značaja optuženog i sposobnost upravljanja svojim postupcima, pritom posebno imajući u vidu ličnost optuženog, odnosno činjenicu da se radi o osobi sa shizoidnom poremećaju ličnosti i niskim pragom na frustraciju. Ocjena o smanjenoj sposobnosti shvatanja značaja djela kod optuženog V., koja nije dostigla bitno smanjenu sposobnost, je dominantno rezultat ličnosti optuženog, dok je afektivno stanje gotovo zanemarljivo. </span>
</p>
<p class="p3">
<span>Nadalje, predstavnik komisije je na glavnom pretresu objasnio, da su prilikom ocjene duševnog i afektivnog stanja kod optuženog D. N. analizirali deliktnu situaciju prezentovanu u sudskom spisu, pritom imajući u vidu ličnost optuženog,  i zaključili, da je ovaj optuženi krivično djelo izvršio u stanju afekta straha, bijesa i razdraženosti jakog inteziteta, ali pod uslovom da je pri izvršenju krivičnog djela postojalo neposredno provokativno ponašanje od strane žrtve, konkretno V. I., odnosno da se bez postojanja tog provokativnog ponašanja ne može govoriti o postojanju afekta jakog inteziteta, a koji intezitet afekta su vještaci cijenili i prilikom ocjene sposobnosti shvatanja značaja djela i upravljanja svojim postupcima optuženog D. N.. Nadalje, u odnosu na optužene B. D. i P.D. predstavnik komisije se izjasnio, da je sposobnost optuženog B. D. da shvati značaj djela i upravlja postupcima bila smanjena, ali ne i bitno, što je i konstatovano u pisanom nalazu, te da je kod ovog optuženog bilo prisutno afektivno stanje na nivou srednjeg inteziteta, jer se isti suočio sa situacijom koja se nije mogla negirati, tj. ubistva prijatelja i drugim okolnostima, koje su navedene u pisanom nalazu i mišljenju, a koje imaju svoje utemeljenje u sudskom spisu, dok su u odnosu na optuženog P. D. okolnosti vezane za dogadjaj bile identične kao kod optuženog D. N., jer je optuženi P. bio suočen sa istom deliktnom situacijom i provokativnim ponašanjem optuženog Vračara.</span>
</p>
<p class="p3">
<span>Iz Izvoda iz kaznene evidencije za optužene V. I. i P. D., Uprave policije PJ N. br. 2393 od 17.12.2010. godine, utvrdjuje se da optuženi nijesu osudjivani.</span>
</p>
<p class="p3">
<span>Iz Izvoda iz kaznene evidencije za optuženog B. D., Uprave policje-Područne jedinice B. P. broj 2842 od 22.12.2010. godine, utvrdjuje se da ovaj optuženi nije osudjivan. </span>
</p>
<p class="p3">
<span>Iz Izvoda iz kaznene evidencije za optuženog D. N. MUP-a RS, Policijska uprava u N. S. br. 235-2/1680 od 23.07.2010. godine, utvrdjuje se da isti nije osudjivan.</span>
</p>
<p class="p3">
<span>Cijeneći naprijed utvrdjeno činjenično stanje, navoda odbrana optuženih, te sve provedene dokaze, kako pojedinačno, tako i u njihovoj medjusobnoj vezi, ovaj sud nalazi, da je optuženi V. I. izvršio krivično djelo teško ubistvo iz čl. 144. tačka 3. Krivičnog zakonika, u sticaju sa krivičnim djelom nedozvoljeno držanje oružja i eksplozivnih  materija iz čl. 403. st. 1. Krivičnog zakonika, a optuženi D. N. krivično djelo teška tjelesna povreda iz čl. 151. st. 2. u vezi st. 1. Krivičnog zakonika i krivično djelo uništenje i oštećenje tudje stvari iz čl. 253. st. 1. Krivičnog zakonika, na način, mjesto i u vrijeme, kako je to bliže predstavljeno u stavu I izreke presude.</span>
</p>
<p class="p3">
<span>Naime, provedenim dokazima na glavnom pretresu nesumnjivo je utvrdjeno, da je dana 30.05.2010. godine, u K., u bašti lokala „M.“, u S. g., oko 13,00 časova, lišen života oštećeni D. D., da je smrt nasilna i da je nastupila kao posledica ispaljenja dva projektila iz vatrenog oružja-pištolja, marke „CZ“ model 99, cal 9 mm Para, fabrički broj 116684, iz kojeg oružja je pucao optuženi V. I., na način što je prišao oštećenom D., koji je sjedio u bašti pomenutog lokala i iz neposredne blizine sa rastojanja od oko 40, odnosno 50 cm, iz navedenog pištolja, za koji nije imao oružni list i koji je neovlašćeno nosio na javnom mjestu, ispalio projektile u tijelo oštećenog D., koji su ga pogodili i nanijeli tešku tjelesnu povredu u vidu dvije rane prostreline u lijevom potplećnom predjelu i ranu prostrelinu u predjelu prednje ivice lijeve pazušne jame, od kojih povreda je usljed iskrvavljenja iz razorene jetre, rascjepa pluća i pregače i raskidanih krvnih sudova, duž kanala strijelnih rana-prostrelina kod oštećenog istog dana oko 21,22 časa, nastupila smrt. Nadalje, provedenim dokazima nesumnjivo je utvrdjeno, da je tom prilikom prvi ispaljeni projektil u tijelo oštećenog D., a nakon što je prošao kroz tijelo oštećenog, pogodio u potkoljenicu oštećenog B. Ž., koji je sjedio u istom lokalu za stolom, sa oštećenim D. D., sa njegove desne strane, nanijevši mu tom prilikom tešku tjelesnu povredu u vidu rane prostreline desne potkoljenice. Takodje, u postupku je nesumnjivo utvrdjeno, da je kritičnog dana optuženi V. I. neovlašćeno i bez izdatog oružnog lista na javnom mjestu, T... u K., držao i nosio pištolj marke „Smit &amp; Wesson“, model 59, cal. 9 mm, fabrički broj A 253-585.</span>
</p>
<p class="p3">
<span>Prednje je sud nesumnjivo utvrdio, iz sadržine zapisnika o uvidjaju istražnog sudije Višeg suda u Podgorici, skice lica mjesta i fotodokumentacije Uprave policije-Ispostava K., izvještaja o kriminalističko tehničkom pregledu lica mjesta Uprave policije-Ispostava K., obdukcionog zapisnika, balističkog vještačenja, vještačenja daljine pucanja, te iskaza saslušanih svjedoka i to oštećenog B. Ž., svjedoka P. B., kao i same odbrane optuženog V. I.. </span>
</p>
<p class="p3">
<span>Dakle, optuženi je priznao, da je kritičnog dana u S. g. u K. primijetio oštećenog D. D., kako sjedi u bašti lokala „M.“, u trenutku kada je išao iz pravca susjednog lokala „F.“, nakon čega je prišao mjestu gdje je oštećeni sjedio, izvadio pištolj marke „CZ 99“ crne boje i iz neposredne blizine u pravcu tijela oštećenog D. ispalio jedan ili dva projektila, optuženi se nije mogao sjetiti tačnog broja, nakon čega je odmah pobjegao sa lica mjesta u pravcu glavnih ulaznih vrata u S. g.. </span>
</p>
<p class="p3">
<span>Ovakva odbrana optuženog, potvrdjena je i iskazima saslušanih svjedoka i to oštećenog B. Ž., M. D. i P. B., očevidaca predmetnog dogadjaja, kao i odbranama optuženih P. D., B. D. i D. N.. Tako, svjedok oštećeni B. Ž. u svom iskazu navodi, da je kritičnog dana oko 12,30 časova, sjedio u bašti svog lokala, zajedno sa oštećenim D. D., koji je sjedio na stolici sa njegove lijeve strane, dok je na stolici sa njegove desne strane sjedio P. B., da su on i oštećeni D. bili pognuti ka stolu, jer su nešto pisali na jednom papiru, praveći kalkulaciju zarade za lokal koji su zajedno držali, u kom trenutku je čuo prasak, za koji je u prvi mah pomislio da je petarda, nakon čega je podigao glavu i vidio oštećenog D., koji je gornji dio tijela povukao unazad ka naslonu stolice sa bolnom grimasom na licu, a zatim je vidio optuženog V. kako stoji u raskoraku sa lijeve strane oštećenog D., na rastojanju od nekih 20 cm, kako u desnoj ispruženoj ruci drži pištolj srebrne boje, koji potom naslanja na desnu stranu grudi u gornjem dijelu oštećenog D. i ispaljuje još dva hica, u što nije bio sto posto siguran, a zatim kako je optuženi V. potrčao u pravcu glavnih vrata S. g.. I svjedok M. D. je u svom iskazu naveo, da je kritičnom prilikom dok je sjedio u bašti lokala „U.“, koji se nalazio preko puta lokala „M.“ začuo jedan pucanj, koji je dopirao iz pravca lokala „M.“, zbog čega se okrenuo u pravcu tog lokala i vidio V. I., koga je znao samo iz vidjenja, kako stoji pored stolice na kojoj je sjedio oštećeni D. sa njegove lijeve strane i kako mu prislanja pištolj na grudi i ispaljuje dva metka. I svjedok P. B. u svom iskazu navodi, da je kritičnog dana sjedio u lokalu „M.“ naspram stolice na kojoj je sjedio oštećeni D., koji je bio ledjima okrenut lokalu „F.“, koji se nalazio tik uz lokal „M.“, da su se iza ledja D. iza jednim visećim stolom u blizini rashladne vitrine nalazili D. N., P. D. i B. D., da se izmedju prvog reda stolova na terasi, koji su poredjani uz sam zid lokala „M.“ nalazi prolaz kako bi se ljudi kretali, prilikom ulaska i izlaska u lokal, da je bio pognut ka pločniku i slušao D. koji je nešto pričao, kada je u jednom trenutku čuo zvuk nalik repetiranju pištolja, zbog čega je podigao glavu, kada vidi V. I. kako stoji blago ulijevo na korak iza D., u kom trenutku je čuo prvi pucanj, za koji je siguran da je ispaljen u ledja D., ali u tom trenutku nije vidio pištolj u rukama V., da bi nakon toga prilikom ispaljenja drugog hica u tijelo D. vidio, da V. I. u desnoj ruci drži niklovani pištolj, po njegovoj procjeni većeg kalibra, jer je cijev bila duža. Ovaj svjedok je naveo, da je optuženi V. prišao stolu za kojim je sjedio zajedno sa D. iz pravca susjednog lokala „F.“. </span>
</p>
<p class="p3">
<span>I optuženi D. N., B. D. i P. D. su u svojim odbranama saglasno naveli, da su kritičnom prilikom bili u lokalu „M.“, da su sjedjeli za visećim šankom u blizini rashladne vitrine, da se taj viseći šank nalazio na nekih oko 1 metar iza stolice na kojoj je sjedio oštećeni D., ledjima okrenut susjednom lokalu „F.“, dok je optuženi B. tom prilikom opazio optuženog V. I., kako jednim prolazom ide iz pravca lokala „F.“, prolazi pored jedne grupe starijih ljudi, koja je stajala ispred njih trojice i čekala da se oslobodi neki sto, da bi potom prišao oštećenom D. s ledja i to više po lijevoj strani, i sa nekih 20 do 30 cm, maksimalno pola metra, iz pištolja „CZ“ crne boje, ispalio dva metka u pravcu oštećenog D., a koje ispaljenje projektila od strane V. su identično opisali i optuženi P. i D. pisali u svojim odbranama. </span>
</p>
<p class="p3">
<span>Dakle, iz iskaza svjedoka oštećenog B. Ž., svjedoka M. D. i P. B., te odbrana optuženih D. N., B. D. i P. D., nesumnjivo se može utvrditi, da je kritičnog dana oko 12,30 časova, stolu gdje je sjedio oštećeni D. u lokalu „M.“ prišao optuženi V.i to iz pravca lokala „F.“, koji se nalazi uz lokal „M.“ i iz neposredne blizine ispalio projektile u tijelo oštećenog D., koji su ga pogodili, kao i oštećenog B. Ž.. Medjutim, iskazi navedenih svjedoka i odbrana optuženih D., B. i P., razilaze se u pogledu pištolja, iz kojeg je optuženi V. ispalio projektile, odnosno izgleda tog pištolja i broja projektila koje je optuženi kritičnom prilikom ispalio.</span>
</p>
<p class="p3">
<span>Za sud je nesumnjivo utvrdjeno, da je optuženi V. I. kritičnom prilikom kod sebe imao dva pištolja i to pištolj marke „CZ 99“, cal 9 mm, crne boje i „Smit &amp; Wesson“ cal 9 mm srebrne boje, za koje nije posjedovao oružne listove izdate od strane nadležnog državnog organa, a što je sud utvrdio iz odbrane optuženog V., koji je ovu činjenicu priznao u svojoj odbrani, navodeći da je pištolje nabavio od jednog radnika iz Srbije koji je povremeno radio za taksi udruženje, u kojem je on bio zaposlen. </span>
</p>
<p class="p3">
<span>Činjenicu, iz kojeg pištolja je optuženi V. kritičnom prilikom pucao u pravcu tijela oštećenog D., te činjenicu o broju ispaljenih projektila, te koliko je ispaljenih projektila pogodilo oštećenog D., odnosno koji je pogodio oštećenog B. Ž., sud je prvenstveno utvrdio, iz sadržine uvidjajne dokumentacije i to zapisnika o uvidjaju istražnog sudije Višeg suda u Podgorici i izvještaja o kriminalističko tehničkom pregledu lica mjesta Uprave policije Ispostava K., iz kojih nesumnjivo proizilazi, da su na licu mjesta, u bašti lokala „M.“ prilikom vršenja uvidjaja pronadjene dvije čaure cal 9 mm, kao i dva projektila istog kalibra, od kojih je jedan bio znatno deformisan.</span>
</p>
<p class="p3">
<span>Nadalje, iz izvještaja o balističkom vještačenju, koji je sačinjen po vještaku balističaru M. M., a koji izvještaj je sud u cjelosti prihvatio kao stručan, jasam, ubjedljiv i objektivan,  utvrdjeno je, da su pištolji marke „CZ“ model 99, cal. 9 mm Para, fabrički broj 116684 i pištolj „Smit &amp; Wesson“ model 59, cal 9 mm, fab. br. A253585 funkcionalni u skladu sa tehničkim karakteristikama za tu vrstu oružja, da je hemijskom analizom utvrdjeno, da cijevi predmetnih pištolja nijesu čišćene poslije zadnje upotrebe, da se u šanžerima predmetnih pištolja nalazilo po osam metaka i to u pištolju „Smit &amp; Wesson“ pet metaka, sa oznakom (latiničko PPU) i tri metka sa oznakom (ćirilično PPU), dok se u pištolju „CZ“ model 99 nalazila municija sa utisnutim oznakama PPU 9 mm LUGER. Nadalje, iz izvještaja ovog vještaka proizilazi, da su mu na vještačenja dostavljene i dvije sporne čaure pronadjene na licu mjesta i to jedna sa oznakom PPU 9 mm LUGER i oznakom IK 9x19, kao i dva projektila, za koje je vještak na osnovu geometrijskih karakteristika i vizuelnog pregleda utvrdio da pripadaju pištoljskoj municiji cal 9 mm. Uporedjivanjem nespornih čaura i projektila ispaljenih iz dostavljenih pištolja i spornih čaura i projektila, utvrdjeno da su sporne čaure i projektili ispaljeni iz pištolja marke „CZ“ model 99, cal. 9 mm, fab. br. 116684, jer su uporedjivanjem karakteristika nesporne čaura i projektila ispaljenih iz tog pištolja sa spornim čaurama i projektilima pronadjenim na licu  mjesta, uočene individualne karakteristike koje su prekopljene, na osnovu čega je vještak zaključio, da su sporni projektili ispaljeni iz pištolja marke „CZ 99“.</span>
</p>
<p class="p3">
<span>Koliko projektila je pogodilo oštećenog D.D., te gdje se nalazi ulazna i izlazna rana, sud je utvrdio iz obdukcionog zapisnika sačinjenog od strane stalnog sudskog vještaka obducenta prof. dr. Š. M., te njegovog usmenog izjašnjenja datog na glavnom pretresu, iz kojih nesumnjivo proizilazi, da je smrt kod oštećenog D. D. nasilna i da je nastupila usljed iskrvavljenja iz razorene jetre, rascjepa pluća i pregače i raskidanih krvnih sudova duž kanala strijelnih rana-prostrelina. Iz obdukcionog zapisnika sud je utvrdio, da su na tijelu oštećenog D. D. konstatovane dvije strijelne rane-prostreline, koje su opisane u zaključku obdukcionog zapisnika. Jedna strijelna rana ima ulaz u lijevom potplećnom predjelu na granici sa pojasnim predjelom, na 138 cm iznad ravni tabana i 3 cm lijevo od središnje linije tijela, koja je ovalnog oblika, promjera oko 6x5 mm, neravnih i krvlju podlivenih ivica i strana, a koja se kanalom nastavlja u potkožno meko tkivo i završava u desnom nizdojkinom predjelu na 136,5 cm iznad ravnih tabana i 11 cm udesno od središnje linije tijela, gdje je konstatovana rana promjera 2x11 mm, što predstavlja izlaznu ranu, da je smjer kanala ove rane prostreline od nazad ka naprijed, slijeva udesno i odozgo lako nadolje. Nadalje, druga strijelna rana ima ulaz u predjelu ivice lijeve pazušne jame na 152 cm iznad ravnih tabana i 14 cm ulijevo od središnje linije tijela, koja se kanalom nastavlja u potkožno meko tkivo i završava u lijevom lopatičnom predjelu na 158 cm iznad ravni tabana i 11 cm ulijevo od središnje linije tijela, čiji smjer je od naprijed ka nazad, slijeva udesno i odozdo nagore, te da su obje strijelne rane, prostreline nanešene iz ručnog vatrenog oružja i sudsko medicinske daljine, što znači, da su usta cijevi pištolja iz kojeg su ispaljeni projektili nalazili na udaljenosti većoj od 25 cm od tijela oštećenog, a što je vještak obducent objasnio na glavnom pretresu, a koji zaključak vještaka je u potpunosti saglasan i sa izvještajem Uprave policije Forenzički centar Danilovgrad br. 2185/10 o utvrdjivanju daljine pucanja, iz kojeg se na osnovu gustine i koncentracije barutnih čestica na garderobi oštećenog D. D., na prednjoj i zadnjoj strani majice kratkih rukava nesumnjivo utvrdjuje, da je projektil koji je napravio oštećenje na prednjoj lijevoj strani majice ispaljen sa rastojanja, kada su usta cijevi bila na udaljenosti od oko 40 cm, a da je projektil koji je napravio oštećenje po sredini zadnje strane predmetne majice nastala od projektila kada su usta cijevi pištolja bila na rastojanju od oko 50 cm od istog, a što je sve u saglasnosti i sa izvještajem o trasološkom vještačenju Forenzičkog centra u Danilovgradu br. 2184/10, garderobe pok. D. D. i to majice kratkih rukava marke „Lacoste“, na kojoj su konstatovana mehanička oštećenja ovalnog oblika i to dva na zadnjoj lijevoj strani majice, kao i dva oštećenja ovalnog oblika na prednjoj strani majice u lijevoj polovini na 54,5 cm od donje ivice majice i 7 cm od lijevog ramenog šava rukava. </span>
</p>
<p class="p3">
<span>Nadalje, na osnovu sadržine obdukcionog zapisnika, izjašnjenje vještaka medicinske struke prof. dr. Š. M., trasološkog vještačenja, vještačenja daljine pucanja, te kazivanje svjedoka B. Ž., koji se u svom iskazu izjasnio o medjusobnom položaju njega i oštećenog D. za stolom kojim su sjedjeli, u trenutku kada je optuženi V. ispalio projektile u tijelo oštećenog D., vještak balističar M. M. se na glavnom pretresu izjasnio, da je ispaljeni projektil koji je napravio ulaznu ranu na tijelu oštećenog D. u lijevom potplećnom predjelu na visini od 138 cm od ravni tabana, gledano u anatomskom položaju tijela i izlaznu ranu koja se nalazila na 136,5 cm u desnom prednjem dijelu tijela, može odgovarati svojom putanjom, putanji projetkila koji je mogao da u svojoj podužnoj putanji prolaska kroz tijelo oštećenog D. nanese i povredu oštećenom B. Ž. u vidu strijelne rane-prostreline u predjelu desne podlaktice, za koju se vještak medicinske struke prof. dr. Š. M. u svom pisanom nalazu i mišljenju i usmenom izjašnjenju izjasnio, da u vrijeme nanošenja predstavlja tešku tjelesnu povredu.</span>
</p>
<p class="p3">
<span>Dakle, na osnovu sadržine obdukcionog zapisnika, izjašnjenja stalnog sudskog vještaka medicinske struke prof. dr. Š. M., te izjašnjenje vještaka balističara M. M., sud je nesumnjivo utvrdio i medjusobni položaj optuženog V. I. i oštećenog D. D., te B. Ž. u momentu ispaljenja projektila, odnosno da je optuženi V. I. privi projektil ispalio, kada se nalazio iza ledja oštećenog D. D., više po lijevoj strani, a na što ukazuje kanal strijelne rane prostreline, čiji je ulaz u lijevom potplećnom predjelu, a izlaz u denom nizdojkinom predjelu, što ukazuje da je smjer kanala rane od nazad ka naprijed slijeva udesno i odozbo lako nadolje, dok je drugi projektil ispaljen kada se optuženi nalazio sa lijeve bočne strane oštećenog, imajući u vidu ulazni otvor rane prostreline u predjelu lijeve zapušne jame, smjer kanala prostreline, koja se prostire od naprijed ka nazad, s lijeva u desno i odozgo nagore i završava izlaznom ranom u lijevom lopatičnom predjelu.</span>
</p>
<p class="p3">
<span>Imajući u vidu ovakav zaključak suda, a koji se temelji na egzatnim činjenicama utvrdjenim medicinskim, balističkim, trasološkim i vještačenjem daljine pucanja, nesumnjivo se potvrdjuju iskazi svjedoka oštećenog B. Ž., svjedoka P. B., te navoda odbrana optuženih D. N., B. D. i P. D., da je oštećeni neposredno prije ispaljivanja projektila sjedio u pognutom položaju, da mu je optuženi V. prišao sa ledja, više po lijevoj strani, kada je ispalio prvi projektil, nakon čega se oštećeni D. uspravio i oslonio na naslon stolice, nakon čega se optuženi V. izmakao jedan korak i iz neposredne blizine sa lijeve strane ispalio još jedan projektil u tijelo oštećenog D.. </span>
</p>
<p class="p3">
<span>Sud je cijenio i iskaze svjedoka P. O., S. S., B. A. i G. Lj., pa je iskaze ovih svjedoka u cjelosti prihvatio, jer njihovi iskazi ničim nijesu dovedeni u sumnju, obzirom da su ovi svjedoci na objektivan način sudu predstavili one činjenice koje su im bile poznate vezano za predmetni dogadjaj, ali se ovi svjedoci, osim činjenice da su kritičnom prilikom u bašti lokala „M.“ čuli pucnje, nijesu mogli izjasniti o činjenici ko je kritičnom prilikom pucao. </span>
</p>
<p class="p3">
<span>U postupku je takodje nesumnjivo utvrdjeno, da je optuženi D. N. odnosnom prilikom, a nakon što je optuženi V. I. ispalio dva projektila u tijelo oštećenog D. i potrčao u pravcu glavnog ulaza u stari grad u K., potrčao za optuženim V., i sustigao ga na proširenju na rivi, preko puta tržnice ispred S. g., gdje je najprije od optuženog V. oduzeo pištolj marke „Smit &amp; Weson“ model 59, cal 9 mm, fabrički broj A 253-585, a zatim ga drškom navedenog pištolja udario u predjelu glave, usljed čega je optuženi V. I. zadobio tešku tjelesnu povredu opasnu po život u vidu utisnutog preloma čeono sljepoočne kosti sa lijeve strane, kojom prilikom je život optuženog V. I. bio doveden u konkretnu opasnost, zbog povrede integriteta sadržaja lobanjske duplje i tkiva velikog mozga. </span>
</p>
<p class="p3">
<span>Ovakvo utvrdjeno činjenično stanje, ovaj sud je utvrdio kako iz odbrane optuženog D. N., koji je naveo, da je kritičnom prilikom potrčao za optuženim V. u pravcu ulaznih vrata u Stari grad, te da ga je sustigao na proširenju preko puta tržnice, ispred S. g., ostavivši mogućnost da ga je tom prilikom nekim predmetom udario u predjelu glave. Da je optuženi D. N. kritičnom prilikom zaista udario optuženog V. I. drškom pištolja u predjelu glave i nanio mu prethodno opisnu povredu glave, nesumnjivo proizilazi i iz iskaza svjedoka Ć. V., ovlašćenog policijskog službenika Ispostave K., koji je u svom doslednom iskazu, kako u prethodnom potupku, tako i na glavnom pretresu posvjedočio, da je vidio da je optuženi D. sustigao optužnog V. na proširenju preko puta tržnice, pored parkiranog policijskog vozila, te da je vidio kako je optuženi D. nekim predmetom, za koji je kasnije ustanovio da je pištolj, udario optuženog V. u predjelu glave, od kog udarca je optuženi V. pao, nakon čega je optuženi D. nastavio da ga udara, sve do trenutka dok ovaj svjedok nije izvadio službeni pištolj i naredio optuženom D., i optuženom P. D., koji se takodje zatekao na licu mjesta da odstupe, što su oni i učinili. </span>
</p>
<p class="p3">
<span>Nadalje, činjenica da je optuženi D. N. upravo drškom pištolja „Smit &amp; Weson“ zadao udarac optuženom V. u predjelu glave, a nakon što mu ga je prethodno oduzeo nesumnjivo se utvrdjuje, iz izvještaja o biološkom vještačenju Forenzičkog centra u Danilovgradu, iz kojeg je sud utvrdio, da se na rukohvatu-dršci navedenog pištolja je pronadjen biološki materijal koji potiče od optuženog V. I., a što je u potpunosti u saglasnosti i sa Izvještajem o balističkom vještačenju sačinjenog po vještaku balističaru M. M., iz kojeg nesumnjivo proizilazi, da je na pištolju marke „Smit &amp; Weson“ bio zablokiran šaržer usljed prisustva nabijenog tkiva, a da je poslije prvog nasilnog vadjenja pištolj normalno profunkcionisao. </span>
</p>
<p class="p3">
<span>Vrstu i težinu tjelesnih povreda koje je optuženi V. I. zadobio u predmetnom dogadjaju sud je nesumnjivo utvrdio, iz stručnog i objektivnog nalaza i mišljenja stalnog sudskog vještaka medicinske struke prof. dr. Š. M., iz kojeg nesumnjivo proizilazi, da je optuženi V. I. u predmetnom dogadjaju zadobio utisnuti prelom čeonosljepoočne kosti sa lijeve strane, ranu prskotinu u predjelu lijeve obrve, lijeve ušne školjke, iza lijeve ušne školjke i u desnom tjemenom predjelu, da su navedene povrede posledica višekratnog dejstva najmanje tri udarca tupog, teškog i jako zamahnutog mehaničkog oružja na odgovarajuće predjele tijela-glave, od kojih povreda, prelom sljepoočne kosti sa lijeve strane predstavlja osobito tešku tjelesnu povredu, jer je život optuženog V. bio u direktnoj opasnosti zbog povrede integriteta sadržaja lobanjske duplje-tkiva velikog mozga, dok ostale povrede predstavljaju laku tjelesnu povredu. Vještak je na glavnom pretresu, isključio svaku mogućnost, da je prelom sljepoočne kosti kod optuženog V. I., posljedica pada ili udara šakom ili pesnicom, naprotiv, vještak je ustvrdio, da je ta povreda nastala kao posledica udara nekog tvrdog mehaničkog orudja, u što bi spadala i drška pištolja.</span>
</p>
<p class="p3">
<span>Nadalje, provedenim dokazima na glavnom pretresu sud je nesumnjivo utvrdio, da je optuženi D. N. istog dana ispred Doma zdravlja u K., a nakon što se zaustavilo policijsko vozilo marke „G.“, reg. oznaka ..., kojim je optuženi V. u pratnji policijskog službenika V. S. doveden radi ukazivanja pomoći, prišao navedenom službenom vozilu pokušavajući da otvori vrata, pa kad u tome nije uspio, stisnutom pesnicom je polomio lijevo staklo na zadnjim vratima i kroz tako polomljen prozor nogom pokušao da udari povrijedjenog V., u čemu je bio spriječen od strane policijskog službenika V. S.. </span>
</p>
<p class="p3">
<span>Ovakvo utvrdjeno činjenično stanje sud je nesumnjivo utvrdio, kako iz odbrane optuženog D. N., koji je priznao da je kritičnom prilikom u trenutku kada se nalazio ispred Hitne službe Doma zdravlja u K., ugledao policijsko vozilo, u kome se nalazio optuženi V. I., nakon čega je prišao tom vozilu i pesnicom razbio staklo od policijskog vozila, a koje priznanje je potvrdjeno iskazom svjedoka V. S. ovlašćenog policijskog službenika Ispostave K., koji je u svom iskazu naveo, da je službenim vozilom policije dovezao povrijedjenog V. do Hitne pomoći u okviru Doma zdravlja u K., izašao iz vozila kako bi pozvao medicinsko osoblje koje bi pomoglo povrijedjenom V., u kom trenutku vidi da iz Doma zdravlja izlazi optuženi D. N., koji se odmah zaputio ka službenom vozilu u kojem se nalazio optuženi Vračar, uhvatio zadnja lijeva vrata od vozila, sa namjerom da ih otvori, ali mu je on u tom trenutku prišao i odgurnuo ga, da bi se optuženi D. u jednom trenutku ponovo zaletio prema službenom vozilu i šakom polomio staklo na vratima službenog vozila, pokušavajući da probaci nogu kroz polomljeno staklo i udari optuženog V., koji se nalazio u vozilu, ali mu je svjedok ponovo prišao, uhvatio ga i odgurnuo od vozila. Oštećenja na službenom vozilu policije, osnosno polomljeno staklo prikazano je i u fotodokumentaciji Uprave policije Ispostava K., u koji je sud izvršio uvid na glavnom pretresu.</span>
</p>
<p class="p3">
<span>Cijeneći naprijed utvrdjeno činjenično stanje, ovaj sud je nedvosmisleno zaključio, da su se u radnjama optuženog V. I. stekli svi bitni elementi bića krivičnih djela teško ubistvo iz čl. 144. st. 1. tačka 3. Krivičnog zakonika, u sticaju sa krivičnim djelom nedozvoljeno držanje oružja i eksplozivnih materija iz čl. 403. st. 1. Krivičnog zakonika, a u radnjama optuženog D. N. svi bitni elementi bića krivičnih djela teška tjelesna povreda iz čl. 151. st. 2. u vezi st. 1. Krivičnog zakonika, u sticaju sa krivičnim djelom uništenje i oštećenje tudje stvari iz čl. 253. st. 1. Krivičnog zakonika. Naime, optuženi V. I. je postupajući na način kako je to prethodno opisano sa umišljajem lišio života oštećenog D. D. i sa umišljajem doveo u konkretnu opasnost život oštećenog B. Ž., odnosno optuženi je suprotno čl. 11 i 27. Zakona o oružju, na javnom mjestu držao vatreno oružje dva pištolja, za koja  nije posjedovao oružne listove, dok je optuženi D. N. postupajući kako je to prethodno opisano teško tjelesno povrijedio optuženog V. I. i to tako teško da je usljed toga bio doveden u opasnost njegov život, a da je lomeći staklo na služenom vozilu Uprave Policije oštetio tudju pokretnu stvar. </span>
</p>
<p class="p3">
<span>Optuženi V. I. je bio svjestan da pucajući iz vatrenog oružja-pištolja, dva puta iz neposredne blizine u tijelo oštećenog D. D. i to dio tijela gdje se nalaze vitalni ljudski organi, istog može lišiti života, pa je to i htio, a kako je to nesumnjivo utvrdjeno u toku postupka i kako to proizilazi iz odbrane samog optuženog, što znači da je optuženi bio svjestan svoga djela i htio njegovo izvršenje, postupajući pritom sa direktnim umišljajem, dok je u odnosu na težu posledicu, ranjavanje oštećenog B. Ž., postupao sa eventualnim umišljajem, dakle, bio je svejstan da pucajući u oštećenog D. D. iz neposredne blizine, iz pištolja cal. 9 mm na veoma malom prostoru, u trenutku kada se sa desne strane oštećenog D. D. nalazio oštećeni B., koji su bili zaokrenuti jedan prema drugom u povijenom položaju jedan ka drugom može ugroziti život oštećenog B., pa je na to i pristao. Optuženi je bio svjestan da suprotno Zakonu, na javnom mjestu nosi i drži vatreno oružje, za koje nije posjedovao izdate oružne listove od strane nadležnog državnog organa, pa je to i htio, što znači da su se i u radnjama optuženog V. i u odnosu na krivično djelo nedozvoljeno držanje oružja i eksplozivnih materija iz čl. 403. st. 1. Krivičnog zakonika, manifestvovao direktni umišljaj. </span>
</p>
<p class="p3">
<span>I optuženi D. N. je pri izvršenju oba krivična djela za koja je oglašen krivim postupao sa direktnim umišljajem. Optuženi je bio svjestan da udarajući optuženog V. I. drškom od pištolja u predjelu lijeve sljepoočnice, istog može teško tjelesno povrijediti, na način da njegov život dovede u konkretnu opasnost, odnosno, optuženi je bio svjestan da udarajući pesnicom-šakom u staklo policijskog službenog vozila sa vidnim oznakama policije, isto može oštetiti, pa je to i htio, što znači da je optuženi bio svjestan svojih djela i htio njegovo izvršenje.</span>
</p>
<p class="p3">
<span>Pri ocjeni stanja svijesti optuženih V. I. i D.  N. u vrijeme izvršenja krivičnog djela, sud je imao u vidu i zaključke komisije vještaka Klinike za psihijatriju Kliničkog centra Crne Gore. </span>
</p>
<p class="p3">
<span>Naime, iz nalaza i mišljenja komisije vještaka za optuženog V. I., nesumnjivo proizilazi, da je optuženi V. osoba prosječnih, očuvanih intelektualnih potencijala, da je njegova ličnost introvertna, jer u odnosu na druge ljude izražava nepovjerljivost, sumnjičavost i kranju uzdržanost, a da u psihodinamičkom smislu kod istog dominira anksiozno- depresivna reakcija, da postoji polarizovanost u ponašanju optuženog od depresivnog do agresivnog, te da se u osnovu radi o shizoidnoj strukturi ličnosti, bez kliničkih simptoma shizofrenog procesa, a koje stanje spada u kategoriji težih duševnih poremećaja, koje nije prešlo u trajno duševno oboljenje. Imajući u vidu deliktnu situaciju i duševno stanje optuženog V. u tom periodu, njegov odnos prema krivičnom djelu i pod uslovom da se kao realne prihvate činjenice koje je optuženi naveo u svojoj odbrani, da se u dužem vremenskom periodu nalazio u stanju kumuliranog stresa, jer je bio izložen životnoj ugroženosti, zbog prijetnji pokojnog D., vještaci su cijenili i eventualno postojanje afekta i zaključili, da bi u tom slučaju optuženi u dužem vremenskom periodu bio u stanju kumuliranog stresa sa simptomima postraumatskog strenog poremećaja zbog subjektivnog doživljavanja životne ugroženosti, a koje okolnosti su kog njega generisali afektivno stanje straha, bijesa i razdraženosti u vrijeme izvršenje krivičnog djela, koje nije imalo karakteristike patološkog afekta, jer nije dostiglo stepen jakog inteziteta, već samo srednjeg, obirom, da neposredno prije izvršenja krivičnog djela nije postojalo provokativno ponašanje od strane žrtve (oštećenog D.), pa su konačno zaključili da je sposobnost optuženog V. da shvati značaj krivičnog djela, kao i njegova sposobnost da upravlja svojim postupcima u vrijeme izvršenja djela bila samo smanjena, ali ne i bitno. Po ocjeni suda, angažovani vještaci su na stručan i objektivan način na osnovu cjelokupnog raspoloživog materijala utvrdili stanje svijesti kod optuženog V. I. u vrijeme izvršenja krivičnog djela, pa je nalaz i mišljenje u odnosu na ovog optuženog u cjelosti prihvatio. Sa navedenih razloga sud je odbio predlog branioca optuženog V. I., da se u dokaznom postupku sprovede novo sudskoprihijatrijsko vještačenje optuženog Vračara.</span>
</p>
<p class="p3">
<span>Iz nalaza i mišljenja iste komisije za optuženog D. N. nesumnjivo proizilazi, da je optuženi osoba visoko prosječnih intelektualnih kapacijteta koja ne pokazuje simptome trajnog duševnog oboljenja, sa simptomima emocionalno nestabilnog poremećaja ličnosti, sa niskim pragom tolerancije na fustracije i izraženom nepovjerljivošću, sumnjičavosti, uz povišenu nekontrolisanu agresivnost. U konfliktnim uslovima reaguje impulsivno, burno i krajnje agresivno, što sve ukazuje na psihopatsku strukturu ličnosti. Analizom deliktne situacije vještaci su procijenili i psihičko stanje optuženog u vrijeme izvršenja krivičnog djela, a na osnovu okolnosti djela, kako je to prikazano u sudskom spisu, odbrane optuženog, iskazom svjedoka, a imajući u vidu i karakteristike ličnosti optuženog. Vještaci su zaključili, da se optuženi nalazio u stanju afektnog stresa u trenutku kada je njegov prijatelj (oštećeni D. D. ubijen). Okolnost krivičnog djela na način kako je to prikazao optuženi u svojoj odbrani, kao i druga dvojica optuženih (D. i B.) su kod optuženog D. generisale afektivno stanje bijesa, razdraženosti i straha jakog inteziteta, pa je agresivno ponašanje optuženog u deliktnom periodu bilo psihopatološki motivisano i to patološkim afektom pri kojem se zaobilazi svjesni dio ličnosti, a agresivno ponašanje polazi iz afektivno nagonske sfere, na što upućuju simptomi amnezije nesjećanja detalja prilikom izvršenja krivičnog djela. Iz nalaza se dalje utvrdjuje, da je kod optuženog D. bilo prisutno suženje svijesti, ali bez simptoma pomućenja ili sumračne svijesti koji bi upućivali na kvantativne i kvalitativne poremećaje svijesti težeg stepena. Na postojanje afekta straha, bijesa i razdraženosti jakog inteziteta uticao je provokativno ponašanje optuženog V. I. uz subjektivni osjećaj životne ugroženosti optuženog D., manifestovano kroz činjenicu, da je optuženi V. nakon što je ispalio projektile u tijelo oštećenog D., pištolj okrenuo prema optuženom D., pokušavajući da puca i u njegovom pravcu, ali je pištolj samo škljocao, što je kod optuženog D. izazvalo subjektivni osjećaj životne ugroženosti, kao i emocionalna povezanost optuženog D. sa oštećenim D. u svojstvu prijatelja. Takvo afektivno stanje bijesa, razdraženosti i straha jakog inteziteta, koje odgovara stanju privremene duševne poremećenosti kod optuženog D. je uticala da njegova sposobnost da shvati značaj krivičnog djela koje mu se stavlja na teret, kao i njegova sposobnost da upravlja svojim postupcima u vrijeme izvršenja krivičnog djela bili bitno smanjeni, s tim što je predstavnik komisije vještaka na glavnom pretresu naveo, da se u konkretnom slučaju ne može raditi o afektu straha, bijesa i razdraženosti jakog inteziteta, ukoliko se utvrdi, da radnjama optuženog D. nije prethodilo provokativno ponašanje od strane optuženog V. I.. </span>
</p>
<p class="p3">
<span>Imajući u vidu citirane nalaze i mišljenja, te izjašnjenje predstavnika komisije vještaka na glavnom pretresu, sud je najprije kao neosnovane cijenio navode branilaca optuženog V. I., da je izvršenje krivičnog djela od strane ovog optuženog psihopatološki motivisano, obzirom da se optuženi u dužem vremenskom periodu nalazio u stanju kumuliranog stresa sa simptomima postraumatskog stresnog poremećaja, zbog subjektivnog doživljavanja životne ugroženosti, usljed realnog straha koji je trpio od strane oštećenog D. D.. Ovakav stav odbrane, pa i samog optuženog iznijet u odbranu, nemaju utemeljenja u dokazima provedenim na glavnom pretresu. Naime, odbrana optuženog V. I., da iza njegovog ranjavanja u nogu, dana 03.12.2007. godine, u blizini stana u kojem je živio, dok se nalazio u automobilu sa svojim drugom, kada je na automobil ispaljeno 12 metaka i dogadjaj koji se desio 8 mjeseci kasnije, kada je takodje pucano na automobil u kojem se nalazio na zadnjem sjedištu zajedno sa svojim prijateljem V. J. i još jednim drugom, koji je tom prilikom teško ranjen, da iza ubistva njegovog najboljeg prijatelja Đ. D. godinu dana kasnije, stoji oštećeni D. D., a kako su mu to navodno potvrdili inspektori policije Ć. Ž. i Š. R., koji su istraživali navedeni slučajevi i koji su ga povodom tih slučajeva, saslušavali nemaju utemeljenja u provedenim dokazima na glavnom pretresu. Saslušani u svojstvu svjedoka, policijski inspektori Š. R. i Ć. Ž. su potvrdili, da su radili na rasvetljavanju slučajeva, upotrebe vatrenog oružja, koji su se desili na donjem putu u K., kojom prilikom je u automobilu povrijedjen optuženi V. I., te slučaja upotrebe vatrenog oružja, kada je na automobil kojim je upravljao V. J. ispaljeno više projektila, a u tom automobilu se nalazio i optuženi V., te ubistvu Đ. D., i da su povodom tih slučajeva obavljali razgovore sa optuženi V. I. u cilju otkrivanja počinilaca ovih krivičnih djela, te da tom prilikom nijesu sugerisali optuženom V., da iza ovih dogadjaja stoji oštećeni D. D., naprotiv, od optuženog V. su tom prilikom zahtijevali da im upravo on saopšti da li ima saznanja ili eventualnih sumnji na neko lice, koje bi počinilo ta krivična djela, a pogotovo kod činjenice da je optuženi V. bio blizak prijatelj sa pok. Đ. D., ali da tom prilikom nijesu naišli na saradnju, odnosno optuženi V. im nije mogao saopštiti imena lica na koja je on eventualno sumnjao da mogu stajati iza tih krivičnih djela. I objektivno cijeneći odbranu optuženog V. I., da je on bio meta napada, sud nije mogao prihvatiti, jer se u oba slučaja kada je pucano na automobil u kojem se nalazio optuženi, isti nije bio sam, već u društvu drugih lica, pa se ne može isključiti mogućnost, da su eventualno ta druga lica bila mete napada. </span>
</p>
<p class="p3">
<span>Odbranu optuženog V. I., da mu je oštećeni D. D. 40 dana nakon smrti njegovog druga Đ. D. na benzinskoj pumpi „V. P.“ prepriječio put vozilom marke „Audi A8“ i tom prilikom mu uputio niz prijetnji i uvreda, govoreći mu „šta čekaš, zašto ne napuštaš grad“, a što se ponovilo i mjesec-dva nakon toga, takodje na pumpi „V. P.“, s tim što mu je tom prilikom oštećeni D. uputio „žešće“ prijetnje, da bi u martu mjesecu 2010. godine, dok se optuženi vozio sa svjedokom C.l B. u pravcu naselja R., primijetio kako ga oštećeni D. prati, a zatim mu prepriječio put i nailazeći iz suprotnog smjera i tom prilikom mu takodje uputio niz prijetnji, govoreći im da će da ih pobije, pitajući ih „zašto nijeste otišli iz K., želite li da prodjete kao što je prošao vaš drug“, a što je bio razlog da se njegov život pretvori u pakao i da zbog svoje lične bezbjednosti nabavi dva pištolja, koje je od tada stalno sa sobom nosio. Ovakvu odbranu optuženog, sud nije mogao prihvatiti, jer ni ovi navodi odbrane nijesu potvrdjeni objektivnim činjenicama utvrdjenim u postupku, osim što je svjedok C. B. u svom iskazu na glavnom pretresu potvrdio navode odbrane optuženog V., da ih je u naselju R., sredinom marta 2010. godine, izmedju 19,00 i 20,00 časova, presreo D. D. svojim automobilom marke „Audi“ bijele boje, i tom prilikom im uputio prijetnje. Medjutim, iskaz ovog svjedoka sud nije mogao cijeniti kao objektivan i nepristrasan, imajući u vidu da je ovaj svjedok u bliskim i prijateljskim odnosima sa optuženim V.I.. Nadalje, ni iskazom svjedoka L. I., nije se objektivno mogla potvrditi odbrana optuženog V. I., osim činjenica koje su i za sud nesumnjive, da je na optuženog V. u dva navrata pucano na D... u naselju D. u K., ali da optuženi V. ovom svjedoku nije nikada rekao razloge pucanja na njega, osim da se nakon tih dogadjaja V. preselio iz kuće u kojoj je do tada živio zajedno sa svjedokom, pa je za sud nelogično da optuženi V. veoma bliskom prijatelju, koji je pritom bio u bliskim rodbinskim odnosima sa njegovim najboljim drugom pok. D. Đ., eventualno ne saopšti od koga mu prijeti opasnost, odnosno ko stoji iza napada na njega. Ni svjedok V. J., koji je upravljao džipom u kome se nalazio optuženi V., prilikom dogadjaja koji se desio 03.08.2008. godine, u blizini lokala „M.“, nije mogao potvrditi odbranu optuženog V., da je upravo on bio meta napada, osim što je ovaj svjedok u svom iskazu naveo, da je cijelo društvo znalo da V. ima problema i da neko pokušava da ga ubije, ali nije imao saznanja ko bi to mogao da bude, jer mu optuženi V. ništa konkretno nije govorio, osim što ga je zamolio da se više ne druže. Konačno navodi odbrane optuženog V. I., da je neposredno prije ispaljivanja projektila dok je prilazio lokalu „M.“ iz pravca lokala „F.“na 30 metara primijetio oštećenog Dudića, te da su im se tom prilikom susreli pogledi, u kom trenutku su se kod njega pojavile scene iz prethodnog perioda i strah za svoj život, i kada je odlučio da se obračuna sa tim strahom po cijenu svega, nakon čega je ispalio projektile u oštećenog D., cijenio ka neosnovane i sračunate na umanjenje krivice, obzirom da su takvi navodi odbrane optuženog opovrgnuti jasnim, odredjenim kazivanjem svjedoka oštećenog B. Ž. i svjedoka P. B., te odbranama optuženih D. N., B. D. i P. D., koji su saglasno naveli, da je kritičnom prilikom oštećeni D. sjedio na stolici u bašti lokala „M.“, ledjima okrenut bašti lokala „F.“, iz kojeg pravca je došao optuženi V. I., po sopstvenom kazivanju, te da je tom prilikom oštećeni D. bio pognut nad stolom, pa se postavlja logično pitanje kako su se mogli susreti pogledi oštećenog D. i oštećenog V., na način kako je to optuženi opisao u svojoj odbrani, a što sve upućuje na zaključak da izvršenju krivičnog djela od strane optuženog nije prethodilo provokativno ponašanje od strane žrtve, odnosno oštećenog D..</span>
</p>
<p class="p3">
<span>Sud je posebno cijenio navode branioca optuženog V. I., date u završnim riječima, da je optuženi V. I. u odnosu na povredjivanje oštećenog B. Ž. postupao iz nehata, obzirom da je provedenim dokazima, odnosno izjašnjenje vještaka balističara na glavnom pretresu, utvrdjeno, da je oštećenog B. pogodio jedan projektil, koji je prethodno prošao kroz tijelo oštećenog D., pa je iste cijenio kao neosnovane, obzirom, da je optuženi V. I. bio svjestan da pucajući u oštećenog D., iz pištolja cal. 9 mm, iz neposredne blizine, na veoma malom prostoru, bašte lokala „M.“, a kako to proizilazi iz uvidjajne dokumentacije, u trenutku kada se sa desne strane oštećenog D. nalazio oštećeni B., koji su bili zaokrenuti jedan ka drugom u povijenom položaju, može dovesti u konkretnu opasnost i život oštećenog B. Ž., pa je na to i pristao, zbog čega se u odnosu na težu posledicu u radnjama optuženog V. manifestovao eventualni umišljaj. </span>
</p>
<p class="p3">
<span>Činjenica, koja proizilazi iz nalaza i mišljenja komisije vještaka za optuženog D. N., da je optuženi u vrijeme izvršenja krivičnog djela bio u stanju afekta, bijesa, razdraženosti i straha jakog inteziteta, u koje stanje je doveden subjektivnim osjećajem životne ugroženosti, navodnim provokativnim ponašanjem optuženog V. I., koje se manifestovalo u napadu optuženog V. na optuženog D., na način što je optuženi V. usta cijevi crnog pištolja sa kojim je prethodno pucao u oštećenog D., potom okrenuo u pravcu njega i počeo da škljoca, nijesu potvrdjeni objektivnim činjenicama utvrdjenim provedenim dokazima na glavnom pretresu, osim što su tu činjenicu u svojim odbranama istakli i optuženi P. i B., a koje navode je sud cijenio kao sračunate na umanjenje krivice optuženog D. N.. Naime, nasuprot takvim navodima odbrana optuženih P. i B. stoji i odbrana optuženog V. I., koji je bio decidan, da je nakon ispaljivanja projektila u tijelo oštećenog D., odmah potrčao prema izlaznim vratima S. g., a što je potvrdjeno i iskazima svjedoka oštećenog B. Ž., P. B. i M. D., koji su saglasno naveli, da je optuženi V. nakon ispaljenja ispaljenja projektila u oštećenog D. krenuo da bježi u pravcu izlaznih vrata iz S. g.. Nadalje, takva odbrana optuženih opovrgnuta je i izvještajem o balističkom vještačenju Forenzičkog centra u Danilovgradu, iz kojeg je sud nesumnjivo utvrdio, da je pištolj marke „CZ 99“ crne boje, koji je optuženi kritičnom prilikom imao kod sebe, bio u ispravnom funkcionalnom stanju  i da se u okviru tog pištolja nalazilo 8 metaka, pa nijesu logični navodi optuženog D., da je optuženi V. usta cijevi navedenog pištolja usmjerio u njegovom pravcu, a zatim povlačenjem obarača samo škljocao. Tim prije što je prethodno iz istog pištolja, a kako je to nesumnjivo utvrdjeno, optuženi V. ispalio dva projektila u oštećenog D. D.. Takodje ne stoje navode odbrane optuženog D. N., da je optuženi V. I. u njegovom pravcu ispalio jedan metak kada se nalazio na pijaci ispred S. g., obzirom da ni ova činjenica nije potvrdjena dokazima provedenim na glavnom pretresu, osim što je svjedok K. S. u svom iskazu naveo, da se kritičnog dana svojim vozilom kretao iz pravca zgrade „J.“ ka Š. i da je ulicom koja se prostire rivom ispred S. g. bila velika gužva i da je u jednom trenutku začuo pucanj, kada se sa automobilom nalazio na početku zelene pijace, ali da nije vidio ko je pucao i da ne zna da li je taj pucanj dopirao ispred zidina S. g., iz S. g. ili sa zidina S. g.. Medjutim, iz iskaza svjedoka Ć. V. ovlašćenog policijskog službenika koji se kritičnom prilikom nalazio na rivi naspram ulaza u stari grad i koji je svjedok potrčao sa optuženim D. i V., kategorično je ustvrdio, da optuženi V. izvan zidina S. g. nije pucao iz srebrnog pištolja koji je imao u ruci, već je sa tim pištoljem samo mahao i okretao se prema njima. Ni svjedok R. V., koja se kritičnom prilikom nalazila na pijaci u K. za štandom na kojem je prodavala robu, nije potvrdila da je ispred zelene pijace na rivi bilo ko pucao, pa ni momak koga je vidjela kako trči sa pištoljem u ruci, osim što je čula zvuk koji joj je ličio na repetiranje pištolja. Ni iz uvidjajne dokumentacije zapisnika o uvidjaju istražnog sudije, te izvještaju o kriminalističko tehničkom pregledu lica mjesta Uprave policije Ispostava K., ne proizilazi da su na prostoru ispred S. g. pronadjeni bilo kakvi materijalni tragovi koji bi upućivali da je na tom prostoru došlo do upotrebe vatrenog oružja. Dakle, kod ovako utvrdjenog činjeničnog stanja nesumnjivo je da izvršenje krivičnog djela od strane optuženog D.N. nije prethodilo provokativno ponašanje od strane oštećenog V. I., odnosno da optuženom D. nije bio ugrožen život od strane optuženog V., pa sud nije mogao prihvatiti mišljenje komisije vještaka, da je optuženi D. N. u momentu izvršenja krivičnog djela bio u afektu straha, razdraženosti i bijesa jakog inteziteta, a koji afekat je imao uticaja da mogućnost ovog optuženog da shvati značaj djela i upravlja svojim postupcima bude bitno smanjena. </span>
</p>
<p class="p3">
<span>Imajući u vidu naprijed utvrdjeno činjenično stanje sud nije prihvatio pravnu kvalifikaciju iz optužnice, da je optuženi V. I. izvršio krivično djelo teško ubistvo na podmukao način. Naime, ubistvo na podmukao način se smatra ono lišavanje života koje je izvršeno na prikriven, potajan način, pri čemu je učinilac ispoljio posebnu lukavost ili prepredenost. Podmuklost je objektivno subjektivna kategorija. Objektivna strana se izražava u načinu djelovanja, odnosno da žrtva nije očekivala ubistvo, a subjektivna u naročito ispoljenoj prepredenosti učinioca. Ubistvo se obično ne vrši javno, naprotiv, učinilac redovno nastoji da djelo i on sam ostanu neotkriveni i u tom cilju preduzimaju odgovarajuće mjere. Da bi djelo ubistva bilo kvalifikovano kao podmuklo, potrebno je da se vrši na posebno prikriven način i da je učinilac ispolji lukavost i prepredenost, koji prelaze normalnu obazrivost kod izvršenja ovog djela. U konkretnom slučaju, sud je nesumnjivo utvrdio, a o čemu se prethodno u presudi izjasnio, da je optuženi V. I., iz pištolja pucao u oštećenog D. D., kada mu je ovaj gotovo bio ledjima okrenut, odnosno kada se optuženi nalazio više sa lijeve strane tijela oštećenog D., nanoseći mu dvije prostrelne rane sa bliskog rastojanja. Osim toga, u postupku je nesumnjivo utvrdjeno, da se dogadjaj desio izmedju 12,00 i 13,00 časova, dakle, u sred bijela dana, na T. u S. g. K., u bašti lokala „M.“, u kojem se u tom trenutku nalazio veliki broj gostiju, te da optuženi nije preduzeo ni jednu radnju, kako bi eventualno namamio oštećenog na neko skrovito mjesto, niti radnju kojom bi zloupotrijebio njegovo povjerenje. Sama činjenica da je oštećeni više ledjima bio okrenut optuženom u momentu kada je optuženi ispalio prvi projektil u njegovom pravcu, nije dovoljna da se navedena radnja okarakteriše kao podmukla. Osim toga, sam termin podmuklosti je pravni termin koji je uzet iz pravne norme, u kojoj je opisano teško ubistvo iz čl. 144. st. 1. tačka 1. Krivičnog zakonika, pa on sam po sebi nije dovoljan da bi se radnja optuženog cijenila kao podmuklo lišenje života, već je neophodno da se u činjeničnom opisu optužnice opišu preduzete radnje i nadje potporan za taj pravni termin. U konkretnom slučaju u činjeničnom opisu optužnice u preduzetim radnjama od strane optuženog V. I., ovaj sud ne vidi onu osnovu koja je neophodna, da bi se na nju primijenio pravni termin podmuklog načina lišenja života oštećenog D. D.. </span>
</p>
<p class="p3">
<span>Sud je odbio predlog punomoćnika oštećene porodice D., da se u dopuni dokaznog postupka pročita nalaz i mišljenje vještaka mašinske struke N. M., o tehničkim karakteristika vozila „Audi ...“, reg. oznaka ..., vlasništvo sada pok. D. D., te izvrši uvid u fotografije tog vozila, obzirom da je po ocjeni suda stanje stvari u dovoljnoj mjeri razjašnjeno u pogledu utvrdjivanja činjenica, povodom kojih su predlozi dati, pa bi provodjenje tih dokaza vodilo samo odugovlačenju postupka.</span>
</p>
<p class="p3">
<span>Sud je cijenio i ostale dokaze provedene u postupku, pa je našao da isti nijesu od uticaja za drugačije presudjenje ove krivično pravne stvari.</span>
</p>
<p class="p3">
<span>Odlučujući o kazni za optužene, sud je, najprije, u smislu čl. 42. Krivičnog zakonika, cijenio sve okolnosti od kojih zavisi da kazna bude manja ili veća (olakšavajuće i otežavajuće okolnosti), pa je od olakšavajućih okolnosti na strani optuženog V. I., sud cijenio njegov raniji život, tj. neosudjivanost, a što je sud utvrdio iz izvoda iz KE za optuženog, dok otežavajućih okolnosti na strani optuženog nije bilo, pa je sud cijeneći naprijed navedenu olakšavajuću okolnost, primjenom čl. 48. st. 1. Krivičnog zakonika, optuženom prethodno utvrdio kaznu za svako djelo u sticaju, na način što je optuženom V. I. za krivično djelo teško ubistvo iz čl. 144. st. 1. tačka 3. Krivičnog zakonika, utvrdio kaznu zatvora u trajanju od 17 godina, za krivično djelo nedozvoljeno držanje oružja i eksplozivnih materija iz čl. 403. st. 1. Krivičnog zakonika, kaznu zatvora u trajanju od 4 (četiri) mjeseca, a potom ga shodno čl. 48. st. 2. Krivičnog zakonika, osudio na jedinstvenu kaznu zatvora u trajanju od 17 (sedamnaest) godina i 3 (tri) mjeseca. </span>
</p>
<p class="p3">
<span>Sud je na strani optuženog D. N. cijenio njegove lične prilike, da je porodičan čovjek, oženjen, otac jednog maloljetnog djeteta, njegov raniji život, tj. neosudjivanost, a što je sud utvrdio iz izvoda iz KE za optuženog, okolnosti pod kojima je optuženi počinio krivična djela, tj. činjenica da mu je prethodno smrtno nastradao blizak prijatelj, dok otežavajućih okolnosti van elemenata bića krivičnog djela nije bilo, pa je sud naprijed navedene olakšavajuće okolnosti cijenio naročito olakšavajuće i optuženom D. N. shodno čl. 45. i 46. Krivičnog zakonika, ublažio kaznu za krivično djelo teška tjelesna povreda iz čl. 151. st. 2. u vezi st. 1. Krivičnog zakonika, ispod zakonom propisanog minimuma, utvrdivši mu kaznu zatvora u trajanju od 10 (deset) mjeseci, a za krivično djelo uništenje i oštećenje tudje stvari iz čl. 253. st. 1. Krivičnog zakonika, kaznu zatvora u trajanju od 2 (dva) mjeseca, a potom ga primjenom čl. 48. st. 2. Krivičnog zakonika osudio na jedinstvenu kaznu zatvora u trajanju od 11 (jedanajest) mjeseci.</span>
</p>
<p class="p3">
<span>Sud je mišljenja da su ovasko odmjerene kazne srazmjerne stepenu krivice optuženih i težini počinjenih krivičnih djela i da predstavljaju onu mjeru koja je neophodno potrebna za postizanje svrhe kažnjavanja iz čl. 32. Krivičnog zakonika, da optuženi ubuduće ne vrše krivična djela, u okviru opšte svrhe izricanja krivičnih sankcija iz čl. 4. st. 2. Krivičnog zakonika.</span>
</p>
<p class="p3">
<span>Shodno čl. 51. Krivičnog zakonika, sud je optuženom V. I. i D. N. u izrečene kazne zatvora, uračunao vrijeme provedeno u pritvoru i to optuženom V. I. počev od 04.06.2010. godine, pa nadalje dok pritvor bude trajao, a optuženom D. N., vrijeme zadržavanja od 30.05.2010. godine od 15,30 časova, do 01.06.2010. godine.</span>
</p>
<p class="p3">
<span>Shodno čl. 75. Krivičnog zakonika, sud je optuženom V. I. izrekao i mjeru bezbjednosti oduzimanje predmeta i to: pištolj marke “CZ” mod 99, kalibra 9 mm para, fabrički broj 116684 i pištolj marke “Smit &amp; Wesson” mod. 59, kal. 9 mm, fab. br. A25385, kao predmeta upotrijebljenih prilikom izvršenja krivičnog djela, a kako bi se otklonili stanja i uslovi, da optuženi ubuduće ne vrše krivična djela.</span>
</p>
<p class="p3">
<span>Kako su optuženi V. I. i D.  N. oglašeni krivim, to ih je sud shodno čl. 226. i 229. Zakonika o krivičnom postupku, obavezao na plaćanje troškove krivičnog postupka-sudskog paušala u iznosu od po 100, 00 eura, te da na ime ostalih troškova krivičnog postupka plate i to: optuženi V. I. na ime nagrade vještaku medicinske struke prof. dr. Š. M. iznos od 244,75 eura, na ime nagrade vještaku balističaru M. M. iznos od 88,00 eura, na ime naknade vještaku hemijske struke I. A. iznos od 88,00 eura, na ime naknade vještaku trasološke struke J. M. iznos od 88,00 eura, na ime naknade vještaku forenzičke genetike K. S. iznos od 88,00 eura, na ime nagrade vještaku hemijske struke I. Lj. iznos od 88,00 eura, na ime nagrade timu vještaka medicinske struke iznos od 254,3 eura, na imeputnih troškova za pristup svjedoka Ć. V., V. S., N. M. i J. V. iznos od 60,00 eura, a optuženog D. N. na ime nagrade vještaku medicinske struke prof. dr. Š.M. iznos od 79,75 eura i na ime nagrade timu vještaka medicinske struke iznos od 254,3 eura, sve u roku od 15 dana po pravosnažnosti presude, pod prijetnjom prinudne naplate.</span>
</p>
<p class="p3">
<span>II. Sud je optužene D. N. i P. D., shodno čl. 373. st. 1. tačka 2. Zakonika o krivičnom postupku, oslobodio od optužbe, da su počinili krivično djelo nasilničko ponašanje iz čl. 399. u vezi čl. 23. st. 2. Krivičnog zakonika. </span>
</p>
<p class="p3">
<span>Predmetnom optužnicom optuženim D. N. i P. D. stavljeno je na teret da su vršenjem nasilja prema optuženom V. I. i drskim i bezobzirnim ponašanjem, ugrozili spokojstvo gradjana i remetili javni red i mir, na način što su više puta nogama udarali optuženog V. u predjelu glave dok je ležao na pločniku, nanijevši mu lake tjelesne povrede u vidu rane prskotine u predjelu lijeve obrve, lijeve ušne školjke, iza lijeve ušne školjke i u desnom tjemenom predjelu.</span>
</p>
<p class="p3">
<span>Provedenim dokazima na glavnom pretresu nesumnjivo je utvrdjeno, da su optuženi D. i P. udarali nogama u predjelu glave optuženog V., dok se on nalazio na pločniku, usljed čega je optuženi V. zadobio naprijed navedene tjelesne povrede. Ovo nesumnjivo proizilazi, iz iskaza svjedoka Ć. V., ovlašćenog policijskog službenika Ispostave Kotor, koji je u svom iskazu naveo, da je vidio kako je optuženi D. N., a nakon što je udario optuženog V. nekim predmetom, za koji se kasnije ispostavilo da je pištolj i nakon što je optuženi V. pao na zemlju, istog udario nogom u predjelu glave, a što je i učinio i optuženi P. D.. Vrstu i mehanizam nastanka tjelesnih povreda kod optužnog V., sud je nesumnjivo utvrdio iz stručnog i objektivnog nalaza i mišljenja stalnog sudskog vještaka medicinske struke prof. dr. Š. M..</span>
</p>
<p class="p3">
<span>Medjutim, po ocjeni ovog suda, krivično djelo nasilničko ponašanje iz čl. 399. Krivičnog zakonika, predstavlja nemotivisano nasilje, koje se ogleda u njegovoj bezrazložnosti i činjenici da je ono bezobjektivne povezanosti sa ponašanjem oštećenog, odnosno, da je isto rezultat obijesti i iživljavanja optuženih, koje ponašanje samo sebi ima cilj, odnosno da incidentna situacija nije nastala kao posledica neraščišćenih odnosa.</span>
</p>
<p class="p3">
<span>Imajući u vidu okolnosti samog dogadjaja, tj. činjenica utvrdjenih provedenim dokazima, o kojima se sud prethodno već izjasnio, da je optuženi V. I. u veoma kratnom vremenskom intervalu, neposredno prije nego što je zadobio tjelesne povrede od strane optuženih D. i P., na rivi ispred tržnice, pucao u druga, prijatelja i poslodavca optuženih D. i P., odnosno oštećenog D. D., pa se u konkretnom slučaju ne može govoriti o primjeni nemotivisanog, bezrazložnog nasilja, koje ima samo sebi cilj, a pogotovo kod činjenice, da je incidentnu situaciju upravo skirvio optuženi V. I., pa u konkretnom slučaju nema dokaza da su optuženi D. N.  i P. D. vršenjem nasilja prema optuženom V. I., ugrozili spokojstvo gradjana i remetili javni red i mir i pritom optuženog V.I. lako tjelesno povrijedili, pa ih  je sud primjenom odredbe čl. 373. st. 1. tačka 3. Zakonika o krivičnom postupku, osobodio od optužbe za ovo krivično djelo.</span>
</p>
<p class="p3">
<span>III. Kako je zastupnik optužbe u završnoj riječi odustao od optužnice protiv B. D., za krivično djelo  teška tjelesna povreda iz čl. 151. st. 2. u vezi st. 1. Krivičnog zakonika, u sticaju sa krivičnim djelom nasilničko ponašanje iz čl. 399. Krivičnog zakonika i u odnosu na optuženog P. D. za krivična djela teška tjelesna povreda iz čl. 151. st. 2. u vezi st. 1. Krivičnog zakonika, počinjenih na štetu optuženog V. I., a kako se optuženi V. I. na glavnom pretresu u smislu čl. 60. st. 1. Zakonika o krivičnom postupku, izjasnio da ne želi da nastavi gonjenje, to se sud nije upuštao u meritorno odlučivanje, već je shodno čl. 372. st. 1. tačka 1. Zakonika o krivičnom postupku, donio presudu kojom se optužba odbija.</span>
</p>
<p class="p3">
<span>Troškovi krivičnog postupka u odnosu na optužene D. N. i P. D., nasilničko ponašanje iz čl. 399. Krivičnog zakonika i B. D., za krivično djelo nasilničko ponašanje iz čl. 399. Krivičnog zakonika, u sticaju sa krivičnim djelom teška tjelesna povreda iz čl. 151. st. 2. u vezi st. 1. Krivičnog zakonika, padaju na teret budžetskih sredstava suda, shodno čl. 230. st. 1. Zakonika o krivičnom postupku, a koji troškovi se odnose na sudski paušal za optužene P. i bugarina u iznosu od po 100,00 eura, kao i troškove sudsko-psihijatrijskog vještačenja od strane komisije vještaka za optužene P. i V., u iznosu od po 254,3 eura.</span>
</p>
<p class="p3"></p>
<p class="p3"></p>
<p class="p3"></p>
<p class="p3"></p>
<p class="p3">
<span>Na osnovu izloženog, odlučeno je kao u izreci presude.</span>
</p>
<p class="p3"></p>
<p class="p1">
<span>VIŠI SUD PODGORICA</span>
</p>
<p class="p1">
<span>dana, 17.07.2012. godine</span>
</p>
<p class="p11"></p>
<p class="p11">
<span>Zapisničar                                                            PREDSJEDNIK VIJEĆA-SUDIJA</span>
</p>
<p class="p11">
<span>Novčić Slobodanka                                                          Tabaš Predrag</span>
</p>
<p class="p12"></p>
<p class="p11">
<span>DN-a, po primjerak:</span>
</p>
<p class="p11">
<span>- VDT Podgorica,</span>
</p>
<p class="p11">
<span>- Optuženim,</span>
</p>
<p class="p11">
<span>- Braniocima optuženih,</span>
</p>
<p class="p11">
<span>- oštećenoj porodici po pravosnažnosti presude,</span>
</p>
<p class="p11">
<span>- a/a.</span>
</p>
<p class="p11">
<span>Postupljeno, dana _____________ godine</span>
</p>
<p class="p11"></p>
<p class="p11"></p>
<p class="p6"></p>
<p class="p13"></p>


</body>