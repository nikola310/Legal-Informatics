<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-family:'Arial'}
.span2{color:#FF00FF;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:center;">
<span class="span1"></span>
</p>
<p style="text-align:right">
<span class="span1">Posl.br. K. 518/12/12</span>
</p>
<p>&nbsp;</p>
<p style="text-align:center;">
<span class="span1">U IME CRNE GORE</span>
</p>
<p>&nbsp;</p>
<p>
<span class="span1">OSNOVNI SUD U KOTORU, kao nadležni prvostepeni krivični, po sudiji Danijeli Samardžić, uz učešće zapisničara Aleksandre Čolan, u predmetu protiv okrivljenog Semendrić Samira, kojeg brani adv. Nebojša Lalatović iz Nikšića, zbog krivičnog djela zloupotreba položaja u privrednom poslovanju iz čl. 272 st. 2 u vezi st. 1 Krivičnog zakonika, koji se vodi po optužnom predlogu oštećenog kao tužioca “Tehno plus” DOO Podgorica, kojeg zastupa punomoćnik adv. Bojan Vuković iz Podgorice, nakon održanog glavnog i javnog pretresa dana 11.09.2015.godine, u prisustvu</span><span class="span2"> </span><span class="span1">okrivljenog i njegovog branioca i punomoćnika oštećenog kao tužioca, dana 16.09.2015.godine donio je i javno objavio sledeću</span>
</p>
<p>&nbsp;</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p>
<span class="span1">OKRIVLJENI SAMIR SEMENDRIĆ, JMBG 1808965120956, od oca Reihana i majke Vahide, rođene Kočo, rođen 18.08.1965.godine u Slavonskom Brodu, stalno nastanjen u Igalu, Sušćepan bb, državljanin Crne Gore, trgovac, oženjen, bez djece, sa završenom SSS, srednjeg imovnog stanja, ranije osuđivan presudom Osnovnog suda u Herceg Novom K.br. 81/06 od 26.06.2006.godine, a koja je postala pravosnažna dana 27.02.2007.godine, zbog krivičnog djela falsifikovanje isprave iz čl. 412 st. 1 u vezi sa čl. 49 st. 1 Krivičnog zakonika, na kaznu zatvora u trajanju od 30 dana uslovno na jednu godinu, </span>
</p>
<p>&nbsp;</p>
<p>
<span class="span1">Na osnovu čl. 373 st. 1 tač. 2 ZKP-a</span>
</p>
<p>&nbsp;</p>
<p style="text-align:center;">
<span class="span1">OSLOBAĐA SE OD OPTUŽBE</span>
</p>
<p>
<span class="span1">Da je, </span>
</p>
<p>
<span class="span1">U periodu od 04.03.2005.godine do 31.05.2007.godine u Kotoru, u namjeri da sebi pribavi protivpravnu imovinsku korist, prisvojio robu u vrijednosti od 31.683,37 eura povjerenu mu na radu kao šefu maloprodajnog objekta i magacina u Kotoru oštećenog kao tužioca “Tehno plus” DOO Podgorica, koju nije isporučio radnicima zaposlenim u “Daido metalu” DOO, po izdatim fiskalnim računima, niti je iste evidentirao u specifikacijama koje je dostavljao “Daido metalu” sa kojim je oštećeni “Tehno plus” DOO Podgorica zaključio ugovor o prodaji robe na kredit br. 126 od 04.03.2005.godine, niti se razdužio robom u ovoj vrijednosti, čime je sebi pribavio protivpravnu imovinsku korist u iznosu od 31.683,37 eura, pri čemu je bio uračunljiv i svjestan svog djela i njegove zabranjenosti, a čije je izvršenje htio,</span>
</p>
<p>&nbsp;</p>
<p>
<span class="span1">- čime bi učinio krivično djelo zloupotreba položaja u privrednom poslovanju iz čl. 272 st. 2 u vezi st. 1 Krivičnog zakonika.</span>
</p>
<p>&nbsp;</p>
<p>
<span class="span1">Troškovi krivičnog postupka padaju na teret budžetskih sredstava suda.</span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Osnovno državno tužilaštvo u Kotoru je podnijelo optužni predlog Kt.br. 100/12 od 21.12.2012.godine protiv okrivljenog Semendrić Samira, zbog krivičnog djela zloupotreba položaja u privrednom poslovanju iz čl. 272 st. 2 u vezi st. 1 Krivičnog zakonika. ODT je u završnoj riječi odustao od krivičnog gonjenja okrivljenog jer je smatrao da nije dokazano da je isti učinio krivično djelo koje mu se stavlja na teret, nakon čega je punomoćnik oštećenog u svojoj završnoj riječi izjavio da u ime oštećenog preuzima krivično gonjenje, a na osnovu čl. 60 ZKP-a, ostajući u svemu kod podnijetog optužnog predloga.</span>
</p>
<p>&nbsp;</p>
<p>
<span class="span1">Okrivljeni Samir Semendrić je u svojoj odbrani izjavio da ne priznaje izvršenje krivičnog djela koje mu se stavlja na teret i krivicu za isto, te je naveo da </span><span class="span1">je radnja u Kotoru otvorena 17.12.2004.godine u Škaljarima, u prostoru u kući Grgurević Ante, a prva roba koja je stigla u prodavnicu nije došla po otpremnici, već je došla po spisku koji je donio vozač. Pošto su on i Andrijašević bili dugogodišnji prijatelji, on ga je zamolio otprilike dva mjeseca ranije, u momentu kada je odlučio da otvori maloprodajni objekat, da nađe pogodan poslovni prostor i radnike koji će da rade kod njega. U to vrijeme, pa do avgusta 2006.godine, bio je zaposlen u Vojsci Crne Gore kao profesionalno vojno lice, a sve te radnje do otvaranja su uradili on i Mišica Mladen iz Kotora, koji je ujedno bio i prvi zaposleni u toj radnji i koji je u toku decembra 2004. godine radio sav prijem robe i obavljao sve ostale radnje vezano za prodaju. U januaru 2005.godine Mišica Mladen dao je otkaz, a u radnji se zaposlio Otašević Vlado sa Vidikovca, koji je u radnji bio zaposlen do avgusta 2005.godine, kada i on daje otkaz i odlazi da plovi, a od avgusta 2005.godine do zatvaranja radnje 21.03.2007.godine u radnji je radio Jablan Dušan sa Cetinja, sa boravkom u Kotoru, kao i Baštrica Mladen iz Kotora. Svi ti radnici, odnosno kod svih njih su se nalazili ključevi od radnje i magacina, te cijelo vrijeme otkako je radnja otvorena, dakle, od aprila 2004. godine do marta 2007.godine u tom periodu ključevi od radnje i magacina su se uvijek nalazili kod radnika koji su u to vrijeme bili zaposleni u radnji, iz razloga jer je on od avgusta 2006.godine bio radno angažovan u VSCG, te nije fizički stigao da otvara i zatvara radnju. U radnji je boravio do tog perioda do tri sata dnevno u popodnevnim časovima. Pazare koji su bili ostvarivani tokom dana su uplaćivali radnici koji su u to vrijeme bili zaposleni, kao i prilagali uplatnice, a sav ostali novac ostvaren u prometu se nalazio kod tih radnika, koji su imali za obavezu da po njegovom dolasku u radnju daju obrazloženje odakle je taj novac i kako je pazar nastao. Tu se nalazio novac od prodate robe koja je kucana na fiskalnoj kasi, novac od robe koja je prodata, a nije kucana na fiskalnoj kasi, za nju su izdati samo blok računi. Da bi kontrolisao šta radnici rade, odnosno da bi imao kontrolu od prvog dana u radnji postojala je sveska evidencije, u kojoj su se se evidentirale sve promjene vezane za robu i novac koji se nalazio u radnji. Ponekad nije dolazio u radnju 4-5 dana zbog drugih obaveza i kada je nakon toga došao radnik koji je bio u smjeni, zajedno sa njim je sravnio evidenciju iz te sveske, odnosno šta je prodato, po kojoj cijeni, da li je kucano ili </span><span class="span1">ne, ako je prodato po nekom drugom osnovu odnosno virmanski, ili kreditnom karticom i na kredit sa Daido Metalom, jer je to bila jedina firma sa kojom su radili kredit na taj način. Nakon tog sravnivanja stanja iz sveske, on je dva do tri puta nedeljno, a na osnovu lager liste prodavnice maloprodaje u Kotoru koju mu je dostavila Andijana Kalezić iz Tehnoplusa elektronskom poštom, kontrolisao stanje robe u magacinu, odnosno nešto kao popis, nekad kompletan nekad djelimičan i uvijek je nađeno stanje kontrolisao lager listom. U njegovom odsustvu u jutarnjim časovima svakim radnim danom, radnici koji su bili zaposleni u prodavnici su imali obavezu da Andrijani Kalezić dostave spisak prodate robe i po kom osnovu, što je bilo potrebno da bi Andrijana mogla da vrši ažuriranje trgovačke knjige za svaki dan. Pored navedenog, njegova obaveza koju je dobio od strane Andrijaševića je bila da svakodnevno sastavlja izvještaj o cjelokupnom prometu i promjenama u radnji za vrijeme prethodnog dana, sa posebnim akcentom na stanje gotovine. Te izvještaje je slao elektronskom poštom Đurović Maji u računovodstvu Tehnoplusa, koje je od strane Andrijaševića bilo zaduženo da ga finansijski prati. Sve te dnevne izvještaje Đurović Maja je spajala u mjesečne izvještaje, usaglašavala sa njim sva sporna pitanja u vezi mjesečnog izvještaja, i tako obrađene slala ih Andrijašević Draganu kao konačne. U te mjesečne izvještaje su se upisivali za svaki radni dan prodati artikli poimenično, cijena po kojoj su prodati, način plaćanja, stanje gotovine, prodaja na druge načine odnosno kartice, virmani, krediti i dr. troškovi (kirija, struja, telefon, voda, plate, gorivo), na osnovu tog izvještaja se formirao ukupan mjesečni promet u toku prethodnog mjeseca. Onog momenta kada se taj izvještaj dostavio Andrijaševiću, on i Đurović su konstatovali da su taj posao kontrole završili. Pored navedenog, dnevne izvještaje su slali i Kalezić Andrijani, i pored tog jutarnjeg izvještaja taj izvještaj je sačinjavao ukupan promet od prethodnog dana samo od elemenata koji su bitni za vođenje trgovačke knjige, odnosno tu se nije upisivala gotovina. U mjesečne izvještaje se pored navedenog upisivao i sadržaj svake fakture za robu koja je izdata prema radnicima Daido Metala, to je bilo važno samo zbog gotovine koja se na taj način ostvarivala, da bi Andrijašević imao uvid u potpuno stanje gotovine u radnji. Pored evidencije u mjesečnom izvještaju, fakture robe koje su izdate radnicima Daido Metala, su dostavljane i Andrijani Kalezić na dalje knjiženje i Đurović Maji na kontrolu i provjeru redovnosti uplata Daido Metala prema Tehnoplusu. Đurović Maja je jedina imala uvid u karticu dugovanja i potraživanja prema Daido Metalu od strane Tehnoplusa, svaki mjesec je imala stanje u ukupna potraživanja Tehnoplusa prema Daido Metalu, takođe je imala kontakt sa računovodstvom u Daido Metalu, tako da je sve eventualne nastale probleme mogla da rješava neposredno sa računovodstvom Daido Metala. Dogovor o poslovnoj saradnji između Tehnoplusa i Daido Metala je postigao Andrijašević Dragan sa tadašnjim šefom računovodstva Daido Metala Svetlanom Ivardić i po postizanju dogovora, Andrijašević ga je pozvao da zajedno odu do Daido Metala u martu 2005godine kod g-đe Ivardić, da se isti potpiše i ovjeri i tom sastanku su prisustvovali on, Andrijašević Dragan i g-đa Ivardić, i tom prilikom je ugovor, koji je donesen gotov od strane Andrijašević Dragana, ovjeren od strane Daido Metala. U toku sastanka postignut je dogovor da radnici Daido Metala u radnji ne donose pojedinačno potvrde o zaposlenju, već da će računovodstvo Daido Metala redovno dostavljati ažurne spiskove zaposlenih, a sve u cilju pojednostavljenja procedure prodaj, a na istom sastanku je dogovoreno, u skladu sa čl. 5 ugovora o poslovnoj saradnji Daido Metala i Tehnoplusa, da on jednom mjesečno, a najdalje do 10-og u mjesecu računovodstvu Daido Metala dostavlja specifikaciju i spisak radnika koji su uzeli robu u </span><span class="span1">prodavnici u Kotoru. Na tim specifikacijama je bilo naznačeno ime i prezime kupca, JMBG i ukupan iznos zaduženja za kupljenu robu, a da bi radnik Daido Metala ostvario pravo kupovine u toj prodavnici morao je da donese samo ličnu kartu, gdje bi radnik izvršio uvid u spisak zaposlenih i utvrdio da se zaista radi o radniku Daido Metala i nakon toga kupac je izabrao robu, a radnik u prodavnici je sačinjavao potvrdu o preuzetoj robi, koja je zadržavala sledeće elemente: datum kupovine, artikle koji su kupljeni, model, količina, pojedinačne cijene za artikle, ukupna cijena zaduženja, ime i pezime radnika koji je robu preuzeo, datum preuzimanja sa ukupnim iznosom zaduženja, zatim potpis radnika, br. lične karte i na svakoj potvrdi se nalazilo 9% gotovine koja je uzimana na ime kamate. Nakon popunjavanja potvrde, radniku je izdavana roba sa pratećim dokumentima odnosno sa garancijama i crveni blok-račun i s tim bi kupovina bila konačna, a sve te potvrde su se sumirale u spisak preuzete robe na koji su se radnici takođe potpisivali i time priznavali da su svaki taj komad robe preuzeli. Taj spisak se sačinjavao od 10-og jednog mjeseca do 10-og drugog mjeseca, na kraju tog ciklusa ondosno iza 10-og se sačinjavala specifikacija, odnosno spisak radnika koji su kupovali robu na kredit, a ta specifikacija  je sadržavala mjesec u kojem se kupovina obavila, imena i prezimena radnika sa njihovim ukupnim zaduženjima, odnosno datum slanja kao i potpis radnika koji je to ovjerio i takva specifikacija se slala faksom u računovodstvo Daido Metala na dalje knjiženje. Dva ili tri dana kasnije Daido Metal je takođe dostavljao spisak obustava za navedeni mjesec i godinu i na tom spisku nisu samo radnici zaduženi u tom mjesecu već su na tom spisku bili svi radnici koji su bili kreditno zaduženi, odnosno kojima je otplata bila u toku. Na tom spisku se na kraju nalazi cifra ukupnog dugovanja Daido Metala prema Tehnoplusu za navedeni mjesec, a njegova obaveza je bila da po prijemu ovog obračuna iz Daido Metala izvrši kontrolu da li su ova lica sa specifikacije unešena u obračun Daida, i ukoliko je sve u redu, tu su njegove obaveze prestajale. Na osnovu potvrda o izdatoj robi radnicima Daido Metala a radi razduženja lagera prodavnice, jer roba nije kucana na fiskalnoj kasi, sačinjavao je fakture u kojima se nalazila roba koja je izašla po tom osnovu. Ukupna vrijednost fakture se poklapala sa vrijednošću izraženim na specifikaciji koja je dostavljena Daido Metalu. Te fakture je slao elektronskom poštom Andrijani Kalezić na dalje knjiženje i Đurović Maji na kontrolu, jer je ona mogla jedino da to kontroliše. Na osnovu tačke 5 ugovora o poslovnoj saradnji između Daido Metala i Tehnoplusa, Tehnoplus je bio u obavezi da tako proknjižene fakture u vidu računa-otpremnice dostavi računovodstvu Daido Metala a ukupan iznos na tim računima-otpremnicama se opet trebao poklapati sa specifikacijama koje je on dostavio i tako bi bio zatvoren krug te kontrole odnosno poslovanja, dok njemu nikada nije prebačena obaveza da direktno šalje te otpremnice u Daido Metal, mada je to bilo najlogičnije. Tek po dobijanju na uvid spisa za ovaj postupak, vidio je da ti računi uopšte nisu dostavljani Daido Metalu, a dokumentacija koja je dostavljena od strane Daido Metala je manjkava, odnosno nedostaju specifikacije koje je on dostavio Daido Metalu za ukupno pet mjeseci, za period od marta 2005. do maja 2007.godine, pa mu nije ni jasno na koji način je vještak došao do podataka navedenih u nalazu. Originalna dokumentacija o radu sa Daido Metalom odnosno specifikacija, potvrde, spiskovi radnika su se oduvijek nalazili kod njega, ali to niko nije tražio, čak ni vještak i za vrijeme rada u radnji u Kotoru nikada i ničim nije dato do znanja i nikakvom odlukom da je on tu računopolagač, nikada nikakvim zapisnikom nije primao robu, 99% otpremnica po kojima je roba dolazila u prodavnicu je potpisana od strane radnika koji su tada radili i nikada mu nije nametnuta obaveza o bilo kakvom </span><span class="span1">čuvanju i arhiviranju dokumenata, čak mu je skrenuta pažnja da u svojoj radnoj svesci prekine sa bilo kakvom evidencijom o robi, pogotovo o robi prodatoj za gotovinu, zato što je on u svojim radnim bilješkamka bilježio sve, pa i to koliko je gotovine predavano bez fiskalne kase, i praktično od februara 2005.godine nema nikakve zabilješke o prometu robe. Otpremnice koje je slao za kupljenu robu radnika Daido Metala, slao je elektronskim putem, po riječima Andrijane Kalezić koja je znala da je on potpuno neobučen za posao koji mu se nametnuo, te fakture su služile za privremeno knjiženje do dolaska originalnih faktura. Originalna faktura je podrazumijevala da na njoj ima njegov potpis i pečat Tehnoplusa i tada bi se faktura koja je primljena elektronskom poštom bacala, a ova originalna čuvala do daljnjeg ili slala na knjiženje, dok originalne fakture sa njegovim potpisom i pečatom Tehnoplusa nisu imale broj jer on nije ni imao ovlašćenje da daje broj, a iste su dostavljane računovodstvu Tehnoplusa preko vozača koji su im dostavljali robu ili ih je on jednom ili dvaput nosio lično Andrijani Kalezić, a u tom paketu dokumenata koji se slao računovodstvu Tehnoplusa su se, pored tih faktura, nalazili izvještaji iz fiskalne kase na kraju dana i uplatnice pazara od svakog dana, koji dokumenti su se predavali i čuvali u računovodstvu Tehnoplusa, a takođe bi se dostavljali i svi gotovinski računi-troškovi i ti dokumenti, koji su na takav način dopremljeni u Podgoricu, su prvo išli na veleprodaju Tehnoplusa u naselju Farmaci u Podgorici, a odatle su zajedno sa njihovim dokumentima potrebnim za knjiženje dostavljani u računovodstvo Tehnoplusa, odnosno Andrijani Kalezić, koja je imala kancelariju u ul. Jovana Tomaševića br. 15 preko puta Vlade, gdje se ujedno i nalazila maloprodaja Tehnoplusa. Okrivljeni je izjavio da u spisima predmeta dostavljenim za ovaj postupak ne vidi ni jednu svoju otpremnicu, a na otpremnicama koje se nalaze u spisima predmeta se nalazi potpis koji je falsifikat nečeg što je trebalo da bude kao njegov potpis, a roba koja se nalazi na tim otpemnicama se ne slaže sa specifikacijama koje je slao Daido Metalu i potvrdama i pregledom tih faktura je utvrdio da zaista ima 31.000 i nešto robe viška. Obzirom da zna da je Daido Metal ispunio sve svoje obaveze, donio je zaključak da je računovodstvo Tehnoplusa iskoristilo posao sa Daido Metalom,  da putem ovakvih otpremnica razduži robu od 31.000 i nešto eura i prodata za gotovinu najvjerovatnije u veleprodaji. Da su otpremnice falsifikati tvrdim po sledećem, do oktobra 2005. godine u zaglavlju samog dokumenta se navodi ime mjesta gdje se nalazi prodavnica do oktobra 2005.godine, kada je Andrijašević tvrdio da nema problema, u zaglavlju dokumenta piše "Škaljari", odnosno od prve otpremnice u zaglavlju tih faktura koje su dostavljene piše "Skaljari". Dokument na kojima se izrađivala otpremnica se radio u programu Excel gdje su konstante zaglavlje i dio za potpis, kada se na računaru otvori ovaj dokument, u dijelu gdje se nalaze artikli, otvaraju se svi artikli koje Tehnoplus ima, koje je imao ili će imati sa pripadajućom šifrom i ostalim elementima po pitanju cijene.  U tako otvorenom dokumentu rubrika "količina" je bila prazna, upisivanje broja komada u rubriku "Veličina", i kroz program excel dobija se dokument koji pokazuje samo artikle koje je unešena stavka "količina", i kao takav konačan dokument se štampao ili putem elektronske pošte dostavljao primaocu, a taj dokument je izradila Đurović Maja koja je jedina znala kako se radi u progarmu excel i koja je jedina pravila sve moguće tabilarne prikaze za potrebe Tehnoplusa, dok je unošenje novih stavki u takav osnovni dokument radila između ostalih i Andrijana Kalezić, a on je takvih osnovnih dokumenata za vrijeme rada radnje dobio ukupno 4, u kojima je bilo ažurirano stanje robe sa šiframa i cijenama, ali je svaki put kod slanja osnovnog dokumenta od strane Andrijane Kalezić isti dolazio sa istom greškom, jer Maja Đurović zaista nije znala </span><span class="span1">kako se zove ovaj dio Kotora i on je 3-4 puta skretao pažnju Maji Đ. i Andrijani K. da se greška ispravi, pošto je tekst na tom dokumentu pisan u fontu Arial C a isti je podržavao njihova slova, nije bilo razloga da se blamiraju pred ljudima iz Kotora. Dokument koji je on koristio u prodavnici je bio ispravljen, odnosno na svakoj njegovoj otpremnici je pisalo Škaljari, a ne Skaljari, a isto zaglavlje je upotrebljavano u komunikaciji sa Daido Metalom za cijelo vrijeme poslovanja i na svakom piše Škaljari, znači zaglavlje iz istog  programa. Dalje, Andrijana K. je izrađivala ostale prateće dokumente za radnju, dokumente koji nisu nikada bili u radnji a nisu ni trebali, pošto je to komunikacija sa poreskom upravom, jedan od tih dokumenata je i dopis koji se izrađivao ukoliko se napravi greška u kucanju, a isti se dostavljao poreskoj upravi da ne bi bilo nesporazuma kod pregleda kontrolnog rada iz fiskalne kase, npr. dopis iz 2003.godine koji se nalazi u spisu, u njegovom sadržaju se navodi da je izvršena greška u kucanju i tu se navodi o kakvoj se grešci radi, umjesto jedne šifre kucana je druga i tu je bio datum i potpis Andrijane K. Pošto je Andrijana bila jedino ovlašćeno lice Tehnoplusa za izradu ovakvih dokumenata u tom dopisu se nalazio i njen potpis. Međutim, na dopisu od 27.03.2007.godine uz obrazloženje o kakvoj se grešci radi, nalazi se potpis koji je identičan potpisu na fakturama, što bi trebalo da znači da je on napravio taj dopis, što je apsolutno nemoguće, nijedan takav dopis se nije nalazio u prodavnici u Kotoru, ni kasnije u prodavnici u Herceg Novom, ni u novoj prodavnici u Kotoru, pa on po tome zaključuje da se i ovdje radi o očiglednom falsifikatu, a koji iz nekog razloga treba da se njemu pribilježi. Okrivljeni je obajsnio i da je prodavnica Tehnoplus u Kotoru zatvorena 22.03.2007.godine, odnosno početkom 2007.godine i  Andrijašević mu je saopštio da je u Kotoru kupio objekat u kojem se sada nalazi prodavnica Tehnoplusa u Škaljarima preko puta autobuske stanice i tada mu je takođe saopštio da će tu novu prodavnicu voditi njegov kum Uskoković Nenad iz Budve, a da staru prodavnicu treba što prije zatvoriti, a robu prenijeti u novu. Tokom februara i marta mjeseca 2007.godine izvođeni su građevinski radovi unutar nove prodavnice, tako da je prodavnica postala useljiva tek sredinom aprila 2007.godine i u Decembru 2006.godine su izvršeni jedini popisi stare prodavnice, prvi popis početkom decembra 2006.godine koji je bio katarstrofalan, isključivo zbog njegovog neznanja. Andrijana Kalezić je prepoznala sve greške koje su ustanovljene prilikom popisa i zajedno sa njim ažurirala stanje, tako da je pred sam kraj 2006.godine izvršen drugi popis koji je bio u redu, a popis su vršila lica koje je Andrijašević angažovao u okviru  preduzeća, ali nisu bili zaposleni u prodavnici u Kotoru, prvi i drugi put. </span><span class="span1">Po</span><span class="span1"> dolasku Uskoković Nenada u Kotoru, njegovo interesovanje je bilo vezano samo za novu radnju, a ništa što se tiče stare radnje ga nije interesovalo. Da bi se izvršila pravilna primopredaja robe, izvršili su ukupno četiti popisa, a zadnji krajem aprila 2007.godine, od kojeg momenta se kod njega nalaze svi ključevi, pečati, dokumenti itd. Tokom maja 2007.godine sa radom je počela nova radnja i on je radio u novoj radnji, pošto je Uskoković bio nov u novoj radnji, tako da ga je Andrijašević zadržao do maja 2007.godine u Kotoru, a početkom juna 2007.godine je prešao u maloprodaju u Herceg Novom koja je u međuvremenu takođe otvorena, a koji poslovni proctor je on našao, kao i radnike, sredio sve papire, uveo telefone kao fizičko lice i otvorio radnju i za vrijeme dok sam tamo boravio za vrijeme 6 i 7 mjesec 2007. bio je najstariji radnik, pošto je sve radnike on zaposlio. Radnici iz stare prodavnice Jablan Dušan i Baštrica Mladen 15.04.2007.godine su dali otkaz, Baštrica zbog odlaska na brod, a Jablan zbog dugovanja ličnih primanja od strane Andrijašević Dragane za zadnjih 10 mjeseci rada u prodavnici, i obzirom da on to više nije mogao da podnese </span><span class="span1">odnosno takav odnos odlučio je da da otkaz, a krajem aprila 2007.godine Andrijašević se susreo sa njim i isplatio mu zarade. Njihovim odlaskom on je ostao sam u staroj radnji i fizički nije mogao da stigne da vrši pripreme preseljenja stare radnje u novu i pripreme nove za otvaranje, a novi radnici u novoj radnji u Kotoru su počeli sa </span><span class="span1">radom</span><span class="span1"> 06.05.2007.godine. Obzirom da Uskoković Nenad nije htio da obavlja te fizičke poslove, njemu je pomagao Naumović Srećko iz Herceg Novog, koji je od 06. mjeseca 2007.godine radnik Tehnoplusa Herceg Novi, a pomogao mu je tako što su vršili pakovanja svih otvorenih proizvoda u njihovu originalnu ambalažu zbog preseljenja, pomagao mu je u napuštanju prostora u staroj radnji, prenošenju svih artikala iz magacina, zatim oko slaganja, sortiranja, pregleda svih papira koji su bili u tom momentu u radnji tako da se igrom slučaja zatekao tu kad su A. Kalezić i on donosili odluke šta da rade sa arhivom prodavnice, dok Uskoković nije htio da preuzme arhiv prodavnice iz razloga što je on smatrao da otvara novu prodavnicu, te im iz tih razloga iz stare ništa nije bilo potrebno, osim robe. Staru arhivu su sačinjavale sve fakture koje je on slao prema računovodstvu Tehnoplusa el. putem, a zatim ih je štampao i slagao u fascikle. U telefonskom razgovoru sa Andrijanom Kalezić je obrazložio stanje, da tu arhivu niko neće i pitao je šta da rade, a ona je odgovorila da pošto ima sve duplicate, on može tu arhivu da baci, što je on sa Naumovićem i učinio isti dan, a sačuvao je samo specifikaciju za Daido, a razgovarao je sa Andrijanom K., tako da su netačni navodi da ona za to nije ni znala, a još manje su tačni navodi da mu je neko skrenuo pažnju za čuvanje tih dokumenata, jer je na kraju isplao da ta dokumenta niko neće. Uskokoviću je predao kasu, invetar i kontrolne trake iz reg. kase za cijelo vrijeme rada prodavnice,a iz spisa predmeta se vidi da je Tehnoplus dostavio dokument iznos otvorenih stavki sa stanjem na 31.12.2008.godine gdje Daido u cjelini opsorava dug od 30.000 i nešto eura, dok u spisima predmeta nema izvoda iz otvorenih stavki za 2005.godinu, zatim za 31.12.2006. i 31.12.2007.godine, te ukoliko je postojala razlika u potraživanju između Daido i Tehnoplusa na izvod iz otvorenih stavki na 31.12.2006. i na IOS 31.12.2007. bi se moralo pokazati da postoji razlika u potraživanju između Daido i Tehnoplusa, a to je bila zakonska obaveza koju je vještak propustio da provjeri. Pojasnio je da je IOS inače zakonska obaveza svakog pravnog lica da se uradi prije popisa, a on je u telefonskom razgovoru sa Andrijaševićem više puta napominjao da mu dokumentuje navedeni manjak, pa čak i da će da mu plati taj novac, što on naravno nikada nije uradio, a kada mu je otvoreno rekao da ukoliko ne isplati dug koji ima prema njemu, da će otići u Poresku upravu i reći sve o načinu poslovanja Tehnoplusa, kao odgovor na to došla je krivična prijava. Dokaz da se radi o falsifikatu su dva sačuvana blok računa izdata 08.02.2007. godine, jedan na 282,15 a jedan na 198 eura, a oba računa su izdata na računu, koji je izdat na gotovinu, a nije kucano na kasi i sadržaj tih računa je po uputstvu računovodstvu Tehnoplusa kucan na registar kasi, ali kao roba prodata putem virmana. Dodao je da on </span><span class="span1">nije izdao robu po otpremnicama koje se nalaze u spisima predmeta, samim tim što su optremnice falsifikat, kako po svom sadržaju, tako i u njegovom potpisu, a same otpremnice koje se nalaze u spisima predmeta predstavljaju dokaz poreznog prekršaja iz čl. 31 Zakona o PDV-u, a za vrijeme cjelokupnog rada maloprodaje u Kotoru, odnosno od decembra 2004. godine do marta 2007.godine urađen je samo jedan popis u decembru 2006. godine, odnosno to su bila dva popisa u istom mjesecu, pošto je prvi popis imao jako loše rezultate, a Andrijana Kalezić je u saradnji sa njim prepoznala sve probleme koji su tada identifikovani i ispravili su te nedostatke, izvršen je drugi popis koji je bio u redu, a oba popisa je izvršila komisija koju </span><span class="span1">je imenovao vlasnik Tehno Plusa Andrijašević Dragan, odnosno lica koja nisu radila u maloprodajnom objektu. Istakao je da je radni odnos zasnovao 01.07.2006.godine na radnom mjestu prodavca i tom prilikom nisu vršeni nikakvi popisi, kao ni primopredaje dužnosti, niti je postojala bilo kakva druga odluka organa upravljanja o rasporedu na neko drugo radno mjesto, a kada je došlo do zatvaranja objekta u Škaljarima 22.03.2007.godine, nakon čega je otvoren novi objekat, nikakvog zvaničnog popisa nije bilo, bila je samo primopredaja robe između njega i Uskoković Nenada. Pojasnio je da </span><span class="span1">je on istovarao kamione, slagao robu, prodavao robu i dr., a on ni po jednom dokumentu nije bio ovlašćeno lice u tom maloprodajnom objektu, ali je od strane direktora Tehno plusa bio zamoljen da vrši kontrolu radnika, kontrolu prometa i da prati tok izvještavanja o prometu računovodstvu Tehnoplusa Kalezić i Đurović, i te stvari je radio pored ostalog, ali se nikada riječ računopolagač i poslovođa u komunikaciji njega i Andrijaševića nije pominjala. Dodao je da, ako se pogleda u specifikacije koje je dostavio Daido Metal, vidi se da su njegova ovlaćenja bila ista kao i kod radnika Jablan Dušana, radnika maloprodajnog objekta, koji je dostavio više od 50 posto specifikacija, odnosno to su bila rješenja o administrativnoj zabrani za radnike, tako da njegova ovlašćenja nisu bila ništa veća, a ni manja od bilo kojeg drugog radnika, dakle Jablan Dušan je kao i on sumirao rezultate na kraju mjeseca, sačinjavao dokumenta i slao ih u računovodstvo. Greške koje su pronađene na prvom popisu koji je rađen 2006.godine, u decembru mjesecu, uglavnom su se odnosile na zamjene proizvoda, što znači kada bi prodali jedan proizvod i kada bi kupac nakon izvjesnog vremena došao da zamijeni proizvod, a on i ostali radnici nisu obaviješteni, odnosno nisu obavijestili Andrijanu Kalezić, tako da se stanje robe koje se nalazilo u magacinu maloprodaje Kotor i lager robe koji se nalazio u evidenciji Tehnoplusa nije slagalo po tim stavkama, ali kod prvog popisa, a ni kod drugog nije utvrđen manjak ni jednog komada robe i sve te zamjene do drugog popisa, odnosno sve nepravilnosti je ispravila Andrijana Kalezić, tako da je drugi popis bio u redu, ali on nije znao da li to znači da je stanje robe u magacinima bilo isto kao i stanje koje su dostavili Tehnoplusu u Podgorici, on nije vodio bilo kakve promjene tog lagera, da je za sve promjene bila odgovorna Andrijana Kalezić, a iz otpremnica koje se nalaze u spisima se vidi da se kroz taj lager pravdala i neka druga roba koja nije prolazila kroz maloprodajni objekat u Kotoru. Pojasnio je da je on tom popisu prisustvovao samo u svojstvu prodavca i bio bi odgovoran da je utvrđen bilo kakav manjak u robi, kao i ostali zaposleni, a ukupno je izvršeno 6 popisivanja robe od decembra 2006. do aprila 2007.godine, dakle u decembru je urađen popis i ispravka tog popisa i ta dva popisa su urađena u skladu sa pravilnikom vršenja popisa, a preostala četiri popisa su izvršena između njega i Uskoković Nenada i oni su ustvari primopredaja robe iz stare u novu prodavnicu, a on ih je nazvao popis, iako to zapravo nije bio popis, jer nije bilo formirane komisije, nije bilo izvještaja, to je bilo interno između njega i Uskokovića, ali to je obavljeno uz kontrolu Andrijane Kalezić. Kada je u pitanju zvaničan popis, Andrijašević Dragan, na osnovu pravilnika o vršenju popisa, treba da formira komisiju za vršenje popisa, a zatim da se sačini izvještaj o nađenom stanju, ali taj izvještaj da potpišu stari i novi računoploagač, ali pošto on nije bio računopolagač, njemu radnja nikada nije zapisnički predate i takav regularan popis se nije mogao ni izvršiti, ali je taj lager robe koji je tada predat Uskoković Nenadu, kao i roba koja je u međuvremenu pristizala za otvaranje nove radnje Uskokvoić Nenadu predata kao računopolagaču, a 10 dana po izvršenoj primopredaji Uskoković ga je pozvao u prodavnicu u Kotoru i saopštio da ima manjak od 900 eura, a radnja nije bila ni otvorena. Skrenuo mu je pažnju da kontaktira </span><span class="span1">Andrijanu i da sa njom to riješi, što je dokaz da se lager Tehnoplusa nije nikada vodio kako treba. Naveo je i da su obaveze radnika Daido Metala postojale do 30.11.2007.godine, kada se taj posao, prema spisima predmeta završava, a cjelokupna dokumentacija iz stare prodavnice je bila na raspolaganju Uskoković Nenadu i nalazila se u magacinu Tehnoplusa, ali on nije pokazivao interes da istu preuzme, niti ga je to nešto posebno zanimalo, iz razloga što je on stalno ponavljao da on otvara novu radnju, ali je on Uskokoviću rekao da mu je potrebna dokumentacija i objasnio proceduru rada sa Daido Metalom, ali  Uskoković nije nastavio rad sa Daido metalom i to se vidi po kartici računovodstva, gdje se vidi da od 31.05.2007. do 30.11.2011.godine nijedan komad robe nije prodat radnicima Daido Metala, tako da je vjerovatno imao instrukcije da to ne radi, pa su do 30.11.2007.godine postojale obaveze radnika Daida prema Tehnoplusu, ali od otvaranja novog objekta Uskoković nije isporučivao robu radnicima Daida. Sa tim da niko ne želi arhivu starog maloprodajnog objekta nije upoznao Andrijaševića, ali je upoznao Andrijanu Kalezić, ali ni ona, niti bilo ko drugi iz Tehnoplusa tu dokumentaciju nije tražio, a one nije slao specifikacije koje je dostavljao Daido Metalu zajedno sa računima Tehnoplusu u Podgorici. Dalje je objasnio da su se u računovodstvo Tehnoplusa iz maloprodaje Kotor dostavljali fiskalni izvještaji iz registar kase sa uplatnicom pazara za svaki radni dan, na osnovu čega se izrađivala trgovačka knjiga, a crveni blok računi su se bacali samo u slučajevima kada je roba, odnosno artikli iz prodavnice prodavani kupcima bez davanja fiskalnih računa, kupcima su izdavani crveni blok računi, a kopija tih računa su bacali i to je jedino što se bacalo, a svi dokumenti koji su trebali biti čuvani u prodavnici, čuvani su u prodavnici ili kod Andrijane Kalezić i kod nje je bilo sve duplo, sve otpremnice, računi, fiskalni izvještaji, uplatnice, tako da se nisu selektivno čuvala dokumenta i računi koji su izdavani za robu koja je prolazila mimo kase, a koji su nezakoniti računi i izdavani su po upustvima Andrijane Kalezić i Andrijaševića, a Kalezić je i određivao cijene. Pojasnio je da od momenta utvrđivanja navodnog manjka od aprila 2007.godine do pokretanja ovog postupka njemu nikada nisu ponuđena na uvid dokumenta iz kojih bi se vidio navodni manjak, koliko stoji i kako je nastao, a Andrijašević mu je obećao da će mu pokazati dokumenta na osnovu kojih se može utvrditi da je on kriv, odnosno da je on napravio manjak i ponudio mu je dokument po kojem bi mogao da zatvori taj manjak i taj dokument mu je došao putem emaila ovlašćenog predstavnika, ali nikada dokumenti u kojima se vidi da je on učinio nešto loše na štetu oštećenog Tehnoplusa. Naveo je i da računopolagača u prvoj prodavnici Tehnoplusa nije bilo, a razduživanje je radila Andrijana Kalezić na osnovu dokumenata koje je slao on iz maloprodajnog objekta u Kotoru, odnosno on i radnici koji su bili zaposleni u maloprodaji, i to Jablan Dušan, Baštrica Mladen, Otašević Drago, koji su radili samo u staroj prodavnici, a dokumentacija je Andrijani slata putem emaila otpremnice na osnovu kojih je isporučena roba radnicima Daido Metala, a  dokumenta su fizički predavana i preko vozača Predraga Jankovića, dok je on otpremnice koje se nalaze u spisima predmeta prvi put u životu vidio kada je izvršio uvid u spise predmeta, te u spisima predmeta nema otpremnica sa njegovim potpisom.</span>
</p>
<p>&nbsp;</p>
<p>
<span class="span1">U cilju rasvjetljenja ove krivično-pravne stvari i krivice okrivljenog, sud je proveo sledeće dokaze: pročitao je iskaz oštećenog Dragana Andrijaševića, kao i iskaze svjedoka Srećka Naumovića, Jablan Dušana, Maje Đurović, Nevenke Kordić i Svetlane Ivardić, saslušao je svjedoke Andrijanu Kalezić, Bumbić Slobodanka i Predraga Jankovića, izvršio je uvid u dokumentaciju koja je dostavljena od Daido metala uz dopis od </span><span class="span1">18.10.2013. godine, pročitao je nalaz i mišljenje vještaka ekonomsko-finansijske struke Slavka Gačevića od 12.12.2014. godine, saslušao je imenovanog vještaka na glavnom pretresu od 28.01.2015. godine, pročitao je dopunski nalaz i mišljenje istog vještaka od 25.05.2015. godine i saslušao ga na pretresu od 19.06.2015.godine, pročitao je ugovor o prodaji na kredit za 2005. godinu od 04.03.2005. godine, potvrdu o podnijetoj odjavi na osiguranje od 29.11.2011. godine, izvod otvorenih stavki "Tehno plus" od 10.02.2012. godine, spisak zaposlenih "Daido metal" Kotor za septembar i oktobar 2007. godine, konto 2210 "Daido metal" Kotor, spisak radnika "Daido metal" upućen istom od strane "Tehno plusa" 09.01.2006. godine, 06.02.2006. godine, 10.04.2006. godine, 10.05.2006. godine, 07.07.2006. godine, 07.09.2006. godine, obustava za oktobar za Kašćelan Dušana, spisak radnika od 10.10.2006. godine, 11.12.2006. godine, 11.01.2007. godine, potvrdu br. 1 o preuzimanju robe od 15.01.2007. godine, br. 3 od 23.01.2002. godine, br. 4 od 26.01.2007. godine, spisak radnika "Daido metal" od 09.03.2007. godine, izvedeno stanje uplata za period 2005. do 2007.godine, pregled uplata sa iznosom razlika za 2005. godinu, karticu finansijskog poslovanja "Tehno plus" za 01.01.2005. do 31.12.2005. godine, račune br. 05K-03/05, 6K-03/05, 7K-03/05, 11K-04/05, 15K-06/05, 18K-06/05, 20K-07/05,27K-07/05, 28K-07/05, 29K-07/05, 21K-07/05, 33K-08/05, 39K-09/05, 41K-09/05, 42K-09/05, 45K-09/05, 48K-09/05, 49K-09/05, 50K-09/05, 52K-09/05, 55K-09/05, 56K-10/05, 57K-10/05, 58K-10/05, 60K-10/05, 61K-10/05, 62K-10/05, 66K-10/05, 68K-11/05, 69K-11/05, 71K-11/05, 72K-11/05, 76K-12/05, 73K-12/05, 74K-12/05, 75K-12/05; spisak obustava za period mart 2005 do oktobra 2007. godine, prikaz razlika za period januar - decembar 2006. godine, karticu finansijskog knjigovodstva za konto 2210 "Tehno plusa" za 01.01.2006.-31.12.2006.godine, račune otpremnice br. 01, 05, 06, 08, 09, 12, 16, 18, 20, 21, 24, 26, 27, 30, 33, 35, 37, 38, 40, 41, 42, 44, 45, 47, 48, 50, 51, 54, 55, 56, 57, 58, 61, 63, 66, 68, 70, 71, 73, 74, 76, 78, 83, 84, 103, 105, 01, dnevni pazar prodaja br. 256, račun br. 02-12, 03-12, prikaz razlika za 2007. godinu, karticu finansijskog poslovanja "Tehno plus" za 01.01.2007.-31.12.2007. godine, račune br. 04/07, 07, 02, 03, 05, 01/07, 02, 06, 07, 08, 09, 01/07, 02/07, 03/07, 10/07, 11/07, 12/07, 15/07, 16/07, 17/07, 14/07, 13/07, 16/07, 04/07, 15-04/07, 17-04/07, 18-04/07, 19-04/07, 20-05/07, 21-05/07, pazar za 01.03.2007. godine sa računima, dnevni pazar prodaje br. 30, br. 31, knjiženje rabata od 01.03.2007. godine, dopis od 01.03.2006. godine, uplate pazara za 06.03.2007. godine, knjiženje rabata od 06.03.2007. godine, dopis od 06.03.2007. godine i 06.03.2006. godine, uplata pazara za 07.03.2007. godine, dopis od 07.03.2006. godine, uplata pazara za 08.03.2007. godine, dnevni pazar br. 35, knjiženje rabata od 08.03.2007. godine, uplata pazara za 27.03.2007. godine, dnevni pazar br. 49, knjiženje rabata za 27.03.2007. godine, dopis od 07.03.2007. godine, uplata pazara za 03.04.2007. godine, prodaja br. 53, knjiženje rabata od 03.04.2007. godine, pazar za 04.04.2007. godine, dnevni pazar br. 55, knjiženje rabata od 04.04.2007. godine, dnevni pazar br. 56, izvod iz KE za okrivljenog Ministarstva pravosuđa R.Hrvatske, izvršio je uvid u original specifikacije i potvrde koje je dostavio okrivljeni.</span>
</p>
<p>&nbsp;</p>
<p>
<span class="span1">Svjedok oštećeni Dragan Andrijašević je u svom iskazu naveo da je on vlasnik firme Tehnoplus sa sjedištem u Podgorici, ul. Cetinjski put br. 36, i ta firma je otvorila prvu prodavnicu u Kotoru, u Škaljarima, krajm 2004.godine, u kojoj je radio okrivljeni od otvaranja do njenog zatvaranja, ali nije tačno da se promet robe vršio izdavanjem tzv. blok-računa i namještanja cijena, odnosno evidentiranje tzv. “smiješnih” cijena na kasi i </span><span class="span1">kasnije vraćanje na stvarnu cijenu, te razduživanje pazarom sa kontrolne trake, o čemu firma posjeduje urednu dokumentaciju. Naveo je i da je on ili ovlašćeno lice zaključio ugovor sa Daido Metalom za kupovinu robe radnicima Daido Metala na više rata, uz obavezu da Daido Metal svakomjesečno uplaćuje ratw koje prethodno odbije od zarade svojih radnika, ali pošto je vidio da su prilivi mali, odmah je posumnjao u neregularnost poslovanja i tada je izvršio kontrolu poslovanja i utvrdili su niz nepravilnosti u poslovanju od strane Semendrića, koji je bio jedina odgovorna osoba u toj prodavnici. Na osnovu tog ugovora je trebalo vršiti prodaju robe tako što bi radnik došao sa ličnom kartom i potvrdom Daido Metala o visini zarade i visini mogućeg zaduženja, a Daido Metal im je dostavio spisak svih radnika, pa kada se utvrdi da je on radnik Daido Metala i da je njegovo zaduživanje moguće, onda mu se izda ta roba i sačini faktura koja se šalje Daido Metalu radi zaduženja, a faktura se slala jednom nedeljno i svi papiri u prodavnici i papiri u Daido Metalu su se morali poklapati, a misli da je tada izdata i otpremnica na ime radnika koji je preuzeo robu, ali u svakom slučaju o tome postoji dokumentacija u računovodstvu i iz nje se može vidjeti na koji način je trebalo vršiti prodaju robe. Međutim, okrivljeni nije vršio prodaju na ovaj način, niti o tome postoji dokumentacija, što je i bio razlog podnošenja krivične prijave, ali svi računi koji su izdati na ime Daido Metala za kupovinu robe su nesporni, jer su naplaćeni i oni i dalje rade sa Daido Metalom na isti način, dok je okrivljeni kao računopolagač bio u obavezi da jednom nedeljno računovodstvu Tehnoplusa i računovodstvu Daido Metala dostavlja spisak radnika koji su uzeli robu – zaduženja na kredit i faktura na ukupan iznos koju su u toku te sedmice kupili radnici Daido Metala, a nije tačno da je ugovorom propisano ili da je on naložio, niti bilo ko iz njegove firme, da okrivljeni vrši naplatu iznosa u visini od 5% kamate od svih radnika Daido Metala koji bi kupio robu na kredit, a prilikom kontrole izvoda je vidio da su prilivi od strane Daido Metala daleko manji od njihovog zaduženja, dok u računovodstvu Tehnoplusa postoji dokumentacija koji je okrivljeni predao kako bi pravdao povjerena mu sredstva, odnosno u računovodstvu postoje fiskalni računi koje je on sačinio, navodeći da su izdati radnicima Daido Metala, iako oni nisu bili uručeni ni zaposlenima, ni firmi Daido Metal, niti su evidentirani u specifikacijama koje su slate Daido Metalu, a manjak je utvrđen na način što je roba fakturisana na Daido Metal, a nije isporučena radnicima Daido Metala, pa, kada su uočili ove nepravilnosti, obavljen je popis i tada su utvrdili manjak, a ustvari se radilo o tome da je Daido Metal bio zadužen iznosom koji se navodi u krivičnoj prijavi, a za koji je okrivljeni dao lažnu dokumentaciju, jer Daido Metal nije bio stvarno zadužen robom u toj vrijednosti, već je ono za šta je Daido Metal bio stvarno zadužen, uredno i plaćao. Pokušao je da sa okrivljenim na sve moguće načine riješi ovaj manjak, međutim nakon nekoliko godina je uvidio da on nema namjeru da taj manjak izmiri, pa je iz tog razloga podnio krivičnu prijavu, a sve detalje za kritični period poslovanja  okrivljenog u toj prodavnici zna šef računovodstva Andrijana Kalezić, kojoj je poznata i osoba koja radi kao šef računovodstva u Daido Metalu. Dodao je da je </span><span class="span1">firma Tehnoplus otvorena u Podgorici, a da je sa optuženim, sa kojim je bio u prijateljskim odnosima, dogovorio da otvori maloprodaju u Kotoru i da taj maloprodajni objekat vodi upravo otuženi, odnosno dogovor je bio da optuženi radi kod njega i zasnivao se na povjerenju, a nije mogao da ga prijavi kao stalnog radnika zato što je u to vrijeme optuženi bio zaposlen kod Vojske kao vojno lice i tu mu je izašao u susret zbog ostvarivanja prava na penziju. Radnja u Kotoru je otvorena krajem 2004.godine, a jedina osoba koja je vodila kompletan proces rada i učestvovanja u njemu je optuženi, pri čemu je objasnio da poslovanje ide kroz maloprodaju a zatim se dogovarala prodaja </span><span class="span1">sa zaposlenima u Daido metalu na odloženo plaćanje i jedina osoba koja je bila zadužena za saradnju za Daido metalom vezano za potvrde radnika koji su u radnom odnosu, sačinjavanje otpremnica i računa bio je optuženi, dok je on grešku otkrio 2007.godine i zahtijevao je dam u se objasni o čemu se radi, a nakon toga, radnja se zatvara i okrivljeni je otišao iz firme nakon mjesec-mjesec i po dana i kratko je radio kao prodavac u maloprodajnom objektu u Herceg Novom. Roba je Daido metalu izdavana isključivo iz maloprodaje u Kotoru i jedini zaključak je da je roba samo fiktivno izdavana Daido metalu, a on i dalje radi sa Daido metalom sa novim karticama i nemaju nikakvog spora, dok je on 2007.godine imao sastanak sa optuženim vezano za utvrđeni manjak, pokušavao je da se dogovori sa njim i tada su se pominjale neke nekretnine, nakon toga je optuženi bio dvije godine u Bosni i kada se vratio pokušao je da mirnim putem to riješi, ali to nije mogao jer je vjerovao usmenim obećanjima i to se nikada nije realizovalo. Naveo je da je tačno da je 2005.godine bio sa optuženim u Daido Metal i da je tada ovjeren ugovor, te je ugovoreno da se radnicima ne dostavljaju pojedinačne potvrde već da Daido Metal dostavlja spisak radnika koji su zaposleni, kao i da je dogovoreno da se do 10-og u mjesecu Daido Metalu dostavlja specifikacija, a da se uz specifikaciju trebala dostaviti i vrsta robe, cijena i ukupno zaduženje, izdavala se potvrda o preuzetoj robi, bio je u obavezi da preda potvrdu o preuzetoj robi uz specifikaciju, ali je problem što oni nemaju dokumentaciju, odnosno da je optuženi dokumentaciju smišljeno uništio, a na tim potvrdama se nije moralo upisati 9 posto gotovine na ime kamate, da to nije ni bitno, a on nije znao da li je optuženi uz potvrdu o preuzimanju robe bio u obavezi da izdaje i crveni blok račun, već bi na to pitanje mogla odgovoriti Andrijana Kalezić. Pojasnio je da su utvrdili manjak robe, odnosno došli do saznanja da roba nije zadužena od strane radnika Daido metala, tj. da nije kupljena od strane radnika, jer je roba fakturisana, a kada su trebali da stignu ti prilivi, priliva nije bilo i na taj način je utvrđen manjak, oni su komunicirali sa Daido metalom vezano za manjak i tada je utvrđeno da od Daida nema tih zaposlenih kojima je navodno roba izdata, niti se njihova dokumentacija poklapala sa dokumentacijom Daido Metala, robni dug je bio u redu, ali finansijski nije. Objasnio je da je taj popis ukazao da nema manjka, iako je na popisu bilo sve u redu, zato što nije problem robni manjak, već je bio manjak u finansijskom dijelu, odnosno ako se npr. u radnji nalazi 100 TV-a, a 10 se izda na odloženo plaćanje, popis je u redu, odnosno stanje robe je u redu, odnosno formalno je roba razdužena, ali nije stigla do kupca, a to znači da tih 10 TV-a nema u radnji. Okrivljeni je bio odgovorno lice u maloprodajnom objektu u Kotoru na osnovu toga što je on vodio cjelokupan posao, a o čemu postoje dokazi i u knjigovodstvu, a bio je zaposlen u Tehnoplusu u Škaljarima od otvaranja prodavnice do njenog zatvaranja polovinom 2007.godine, bio je zaposlen na osnovu prijave, a knjigovodstvu imaju podatak koliko dugo je bio legalno zaposlen, ali on nije znao tačno, te nije znao na kom radnom mjestu je okrivljeni bio zaposlen, odnosno koje formalno radno mjesto je bilo njegovo. Dokazi o postojanju manjka se nalaze u knjigovodstvu i iz tih dokaza je utvrđen iznos duga, odnosno utvrđen manjak i taj manjak je nastao iz maloprodaje Kotor, a to je bila njihova prva prodaja na odloženo vrijeme, dok oni i dalje rade sa Daidom, a i sa drugim firmama i od tada nikada nisu imali problema. Konto je za Daido vođen od strane knjigovodstva u Podgorici, a ne zna tačno ime i prezime, a on je imao uvid u te kartice 2007.godine, kada je i vidio grešku, a imao je uvid u kartice i iz ranijih godina jer na taj način kontroliše poslovanje, ali nije primijetio da u finansijskoj kartici iz 2006.godine postoji razlika od preko 25.000, to je bio propust, a moguće je da je on imao uvid u tu karticu, na svaki zahtjev </span><span class="span1">optuženog je mogao da izvrši uvid u karticu, zahtjev je mogao da podnese Andrijani Kalezić, a optuženi je trebao da vodi računa o svemu, dok je promjene u karticama unosila Andrijana Kalezić i ona može da potvrdi da su izlazne fakture koje su prikazane na kartici facture okrivljenog. Objasnio je da je knjigovodstvo knjižilo izvode, odnosno uplate od strane Daido metala, odnosno to su radili zaposleni iz knjigovodstva, ali nije znao da li je više lica imalo pristup kartici, a ne samo Kalezić i Đurović. Naveo je da misli da po njegovom nalogu na dan 31.12.2006. godine u Daido metal nije izdat izvod iz otvorenih stavki za 2006.godinu, a koje predstavljaju zakonsku obavezu pravnog lica, ali da to nije bitno u smislu tačnosti, jer sve i da nije, to ne remeti tačnost obaveza, a on do 2007.godine nije znao za sporna potraživanja i po njegovom mišljenju za to je odgovoran okrivljeni. Svjedok je naveo da u karticama nije bila prikazana kamata od 9%, a one ne zna ko je imao obavezu dostavljanja računa računovodstvu Daido metala, jer je to bilo davno, a da je ustaljena praksa da se to radi poštom ili da dostavlja neko od zaposlenih, dok on ne zna gdje su dokumenta za popis koji je, kako je to izjavio kod tužioca, urađen nakon što je utvrđen manjak i smatra da to nije bitno, a misli da je u sastavu komisije za popis bio Uskoković Nenad i optuženi. Izjavio je da je on utvrdio nepravilnosti 2007.godine u 4. ili 5. mjesecu, vidio je da je veliki problem, istražio je i utvrdio manjak, pokušao je da to riješi mirnim putem, ali do toga nije došlo, dok nije mogao da se izjasni kakvu je ulogu imala Maja Đurović za utvrđivanje manjka, iako je ona zaposlena u firmi, niti mu je poznato da li je ona pratila sva bezgotovinska plaćanja, a iz knjigovodstva je poslat izvod iz otvorenih stavki za dan 31.12.2012.godine koji je u Daido metalu obrađen 10.02.2012.godine. Objasnio je da je okrivljeni zadužen sa robom na način što je sa robnim stanjem zaduženo lice koje vodi radnju i samo je optuženi bio odgovoran za prijem, a što ne znači da i neko drugi nije mogao primiti robu, ali je kontrola uvijek bila za optuženog, ali on nikada nije pismeno dao opis poslova sa kojima je zadužen optuženi. Sporna roba je isporučena iz magacina u Kotoru, uvijek je isporučivana iz jedne radnje i uvijek je isporučivala jedna osoba, a sporne naloge je formalno izdalo knjigovodstvo, ali su ih izdavali po nalogu optuženog, ali nije znao da li imaju pismene naloge optuženog, već to treba pitati knjigovodstvo, a nakon zatvaranja prodavnice su tražili dokumentaciju. Istakao je da nije politika firme da se naloži zaposlenima u maloprodajnom objektu u Kotoru da prodaju robu bez fiksalnih računa, a optuženi je bio u obavezi da identične spiskove radnika šalje računovodstvu Tehnoplusa i Daido metalu, a knjigovodstvo je, kada je došlo do problema, vršilo upoređivanje svojih spiskova, koje je dostavi okrivljeni, odnosno specifikacija sa specifikacijama u Daido Metalu i naišli su na neke probleme, odnosno postojala je osnovana sumnja da je roba izašla iz prodavnice fakturisana radnicima Daida, ali ta roba njima nije predata. Naveo je i da on ne radi u knjigovodstvu, tako da ne zna da li je okrivljeni uopšte predao specifikacije za radnike Daido metala, a ne zna ni odakle su došle specifikacije koje se nalaze u spisima predmeta, odnosno administrativne zabrane za radnike.</span>
</p>
<p>&nbsp;</p>
<p>
<span class="span1">Svjedok Srećko Naumović je u svom iskazu izjavio da okrivljenog poznaje od ranije, </span><span class="span1">da mu je pomagao kada je došao u Tehnoplus, obzirom da je i on sam trebao da počne da radi u istoj firmi i da mu je poznato da je tada optuženom rečeno da baci cijelu arhivu prodavnice, a čuo je tel. razgovor između Andrijane Kalezić i optuženog, odnosno bio je prisutan kada je optuženi sa njom razgovarao i po njegovim riječima, odnosno slušajući taj razgovor, bilo je lako zaključiti da mu je Andrijana rekla da uništi arhivu i nakon tog razgovora istog dana on i optuženi arhivu su bacili u smeće, a njemu je bilo čudno da se </span><span class="span1">baca dokumentacija, a to je bio mart 2006.godine prijepodne, ali nije znao koji tačno dan i nije znao ko je koga zvao, da li optuženi Andrijanu ili obratno, jer on nije prisustvovao cijelom razgovoru, čuo je samo dio razgovora kada mu je Andrijana rekla da baci arhivu, a razgovor je vođen sa fiksnog telefona, kada je on ušao u tu prostoriju. Okrivljeni ga je zvao da mu pomogne, obzirom da se zatvarala prodavnica, pa mu je pomagao oko papirologije, a ujedno ga je Semendrić i uvodio u posao, pri čemu mu je pomagao dva puta u dva dana, a u dokumentaciji su se nalazili registratori na kojima je pisalo krediti, arhiva i sl., a on nije toliko zagledao dokumentaciju, ali koliko se sjeća bio je jedan registar na kojem je flomasterom bilo ispisano "Daido", ali ne zna šta je u tom registru bilo, te je moguće da je bilo fiskalnih, odnosno crvenih blok računa, ali on se ne sjeća da li su se bacali, a dokumentaciju koju su bacilli su bacilli u kontejner kod radnje, ali on nije popisivao šta se bacilo, niti mu je poznato da li je okrivljeni nakon što je bačena dokumentacija zvao Andrijanu Kalezić da joj to i kaže. Bacili su sve registratore, te nije znao da li je u prodavnici ostalo išta od dokumentacije, da možda i jeste ostalo nešto po ladicama. Okrivljenog poznaje od 1998.godine, a u Tehnoplusu je radio 2006.-2007.godine, a sa Andrijanom Kalezić je povremeno imao komunikaciju, možda jednom sedmično, a on je čuo da istu okrivljeni zove nadimkom "Andrijanče", kada je čuo njihov razgovor telefonom, a zapamtio je dio razgovora koji je vezan za dokumentaciju, jer mu je bilo čudno da se baca cjelokupna dokumentacija, a nije se mogao sjetiti šta su drugo razgovarali, dok se iz dokumentacije nije ništa odvajalo, iz registara se nije ništa vadilo, nego su ih slagali u kartonske kutije, a zatim zajedno odnijeli na smeće. On je u prodavnici u Herceg Novom radio u junu ili julu 2007. godine, a u prodavnici u Kotoru je počeo da radi 2007.godine, ali kako mu je te godine umro otac, nije se mogao sjetiti koji je mjesec u pitanju, ali je prije nego što je došao da pomogne okrivljenom, već je obavio razgovor radi zaposlenja u Tehnoplusu, a osim pomoći oko dokumentacije, okrivljenom je pomagao i oko drugih poslova, pakovali su se kućanski aparati, premještali namještaj, čistili radnju, izbacivali smeće i drugo. Objasnio je da je prodajni objekat Tehnoplusa u Škaljarima bio prodajni prostor od 30-ak kvadrata i bio je magacinski prostor, dakle dva fizički odvojena prostora, sve stvari su prebacili u magacinski prostor, tako da u prodajnom prostoru nije ostao nijedan artikal i taj magacinski prostor se koristio u vrijeme kada je on radio u maloprodajnom objektu u Kotoru, a ključ od tog magacinskog prostora je imao Uskoković Nenad. Dodao je da je za Uskokovića u Kotoru radio otprilike godinu dana i on nije čuo da je Uskoković za to vrijeme ikada tražio dokumente iz stare radnje, te nije znao kako se vodila dokumentacija za novu radnju, ali nije bilo nikakvog dodira sa starom radnjom. </span>
</p>
<p>&nbsp;</p>
<p>
<span class="span1">Svjedok Jablan Dušan je u svom iskazu naveo da je on u </span><span class="span1">Tehnoplusu bio zaposlen od 2005.godine do marta 2007.godine, da mu je poznato da su robu prodavali radnicima Daida, koji radnici su robu mogli uzeti na kredit, a prodaja je vršena na način što bi Daido Metal dostavio spisak radnika Tehnoplusu, a zatim bi oni, kada dođu radnici, uzimali bliže podatke, s tim što su radnici dio robe plaćali u kešu, a dio preko kredita, a dodao je i da bi radnik Daida došao u prodavnicu, pa nakon što bi pokazao ličnu kartu i ukoliko bi se našao na spisku Daida, isti bi izabrao robu, sačinila bi se otpremnica, jedan dio te otpremnice bi se poslao Daidu, a drugi Tehnoplusu u Podgorici, a tu otpremnicu je svakako morao potpisati radnik koji preuzima robu, dok je robu mogao izdati bilo ko ko je bio u prodavnici, a na kraju mjeseca su se otpremnice slale Daidu i Tehnoplusu u Podgorici, što su radili ili on ili Semendrić. Svjedok je naveo da on nije bio zadužen </span><span class="span1">robom u prodavnici, a koliko on zna, niko nije ni bio zadužen, a on je radio u Tehnoplusu kao prodavac, te je i okrivljeni radio kao prodavac, isto kao i on, a nije bio računopolagač, u radnji nije bilo računopolagača niti šefa, dok su se na kraju mjeseca otpremnice, bez obzira ko ih je potpisao, on ili okrivljeni, slale faksom Daidu, a Tehnoplusu su ih slali po vozaču koji je dovozio robu ili je on nosio lično Semendriću, obzirom da je on više sarađivao sa Tehnoplusom u Podgorici, a jednom je on on išao i ponio otpremnice u Podgoricu, a te otpremnice su izdavali u dva primjerka, jedna je ostajala Tehnoplusu, a druga je išla Daido metalu, a bio je i treći papir na kojem su on i Semendrić ispisivali koju robu su radnici preuzeli i tu se radnik potpisivao i taj spisak se slao Daidu i Tehnoplusu zajedno sa otpremnicama. Objasnio je da su iz Podgorice rekli da radnici treba da uplate 9 ili 10 ℅ ukupne sume u kešu, i taj novac su držali u kasi i zato se nije kucao račun na kasi, a radnicima bi dali račun iz jedne sveske koju su za te potrebe imali, i taj novac se trošio za kiriju, telefon, gorivo, a sve po nalogu Andrijane Kalezić, ali nije znao da li se sav taj novac trošio na to, ali im je lično Andrijana Kalezić davala uputstva vezano za prodaju robe radnicima Daido Metala, sa njom se čuo gotovo svakodnevno i to više puta u toku dana, a i on je nju zvao za sve što mu nije bilo jasno vezano za prodaju robe, a uplate od radnika Daida je evidentirao Tehnoplus u Podgorici, a uplata od 9 ℅ u kešu je bila obaveza za svakog radnika. Dodao je da mu niko nije prezentiran kao nadređeni kada se zaposlio, a sa poslovanjem Daido metala su njega i okrivljenog upoznali iz Podgorice, ali se nije mogao sjetiti da li je Tehnoplus već poslovao sa Daidom kada je on počeo da radi u Tehnoplusu, a bila je obaveza da se mjesečno Daidu šalje zbirna specifikacija, koju su slali on i okrivljeni i specifikacije koje su slali Daidu su slali i Tehnoplusu, a Daido je njima slao spise na kojima se vidjelo koji radnik je uzimao robu i oni bi taj spisak dostavili na kraju mjeseca Tehnoplusu u Podgorici, ali nisu sačuvali dokaz o slanju, te nisu ni imali obavezu da čuvaju tu dokumentaciju, kao ni cjelokupnu dokumentaciju koja se tiče poslovanja sa Daidom, i tu obavezu nisu imali ni on ni Semendrić, niti im je to iko rekao, a tu dokumentaciju su slali za Podgoricu i u objektu ništa nije ostalo, a nije bilo nikakvog pisanog naloga iz Pogorice vezano za uzimanje gotovine od radnika Daida kojom su kasnije plaćali kiriju i drugo, a njega niko nije zvao da se žali zbog toga što u ugovoru sa Daidom nigdje ne stoji da su radnici prilikom kupovine robe dužni platiti 9 ili 10 ℅  u gotovini. Pojasnio je da je on u normalnim odnosima i sa Tehnoplusom i sa okrivljenim, a okrivljeni ga je zvao da pristupi na glavni pretres radi saslušanja, te se ne sjeća kada se zadnji put sreo sa okrivljenim, vidjeli su se samo jednom otkada se radnja zatvorila, a iako se sa okrivljenim vidio sat vremena prije glavnog pretresa, to nema nikakve veze sa njegovim iskazom, jer je svaka riječ koju je izgovorio prilikom saslušanja tačna i niko nije vršio pritisak na njega vezano za svjedočenje. Dalje je objasnio da je sva roba koju su on i Semendrić isporučili Daidu, isporučena iz prodavnice i sva ta roba je bila evidentirana na mjesečnim specifikacijama koje su se slale Daidu, a nikada nije bilo prigovora Daida da je na specifikacijama upisano nešto više ili manje, ali otpremnice koje su sačinjavane prilikom isporuke robe i koje su dostavljene Tehnoplusu, nisu one koje se nalaze u spisima predmeta. Ključeve od magacina i radnje u Škaljarima su imali on i Samir, a Kalezić Andrijana im je govorila šta da rade, šta od robe da kucaju, a šta ne, te on nije znao da li su radnici Daido metala prilikom dolaska u Tehnoplusu znali da dio novca treba da daju u kešu, ali zna samo da se niko nije bunio. Izdavali su crvene blok račune, takve račune su ispisivali kada nisu kucali robu, i to ne samo radnicima Daida, nego i drugim kupcima kada traže zbog garancije i za to su znali Andrijana Kalezić i </span><span class="span1">Andrijašević, iako nije znao kako su ih razduživali sa robom koju nisu kucali na kasi. Naveo je da je nisu imali trgovačku knjigu, svakodnevno su slali Andrijani specifikacije šta je od robe prodato, to su obično radili predveče kod zatvaranje radnje, a ona bi sjutradan poslala list za koji im je govorila da je to trgovačka knjiga, te koliko mu je poznato, veleprodaja u Kotoru nije postojala. U kovertama koje su slate za Podgoricu su bile uplatnice od pazara, papiri od Daida, papiri od primljene robe, a niko mu osim Andrijane Kalezić nije </span><span class="span1">davao</span><span class="span1"> uputstva jer je sa Andrijanom najviše komunicirao i nju su obavještavali o evidentiranju gotovine za robu koja se nije kucala preko kase, a koju su evidentirali u posebnoj svesci. Sa okrivljenim je radio godinu i tri-četiri mjeseca, u periodu od 2006.-2007.godine do zatvaranja radnje u Škaljarima 21.03.2007. godine, a u toj prodavnici je rado samo sa okrivljenim, a onda je on dao otkaz, jer nije primao platu gotovo 10 mjeseci, a dok je radio, vrlo malo robe su prodali Daidu, mjesečno u prosjeku 3-4 radnika su uzimala robu na kredit. Svjedok je naveo i da ne zna da li je bila praksa Tehnoplusa da radnicima isplaćuju plate, ali on nije primio platu 10 mjeseci, već mu je okrivljeni po nalogu ljudi iz Podgorice davao akontaciju po 100-200 eura od gotovine koja se nije kucala preko kase, a pošto je imao malo dijete, telefonom je pozvao Andrijaševića koji je došao u Kotor i isplatio mu zaostale plate, a zna dam u je Semendrić dao akontaciju po nalogu  iz Podgorice, jer ne zna kako bi mu drugačije i zbog čega Semendrić dao novac, da takvog naloga nije bilo, obzirom da je on prije toga više puta kontaktirao Podgoricu, tražio da mu daju platu, a oni su uvijek govorili da nema, a niko iz Podgorice mu nije rekao da će mu okrivljeni dati novac, ali misli da je Andrijašević, kada mu je isplatio zaostale lične dohotke, odbio akontaciju. Na otpremnicama koje su slali Daidu i Tehnoplusu je bio naveden iznos novca odnosno procenat od 9-10 ℅, ali nije znao da li je rađen popis i da li je tada evidentirano da dio novca nije išao preko kase.</span>
</p>
<p>&nbsp;</p>
<p>
<span class="span1">Svjedok Maja Đurović je u svom iskazu navela da joj je</span><span class="span1"> poznato da je Tehnoplus davao radnicima Daido Metala robu na kredit, međutim ona sa optuženim nije sarađivala, obzirom da ona radi potpuno drugi posao, ali joj je poznato da je optuženi bio šef prodavnice u Kotoru. Objasnila je da je ona napravila fajl list u koji je on slao podatke, odnosno to je izvještaj koji se narezivao na CD i slao direktoru i na tom izvještaju je bila dnevna prodaja u maloprodajnim objektima, međutim ona to nije kontrolisala, njen posao je bio samo da te podatke nareže na CD i da ih proslijedi direktoru, dok joj nije poznato da li su postojali neki drugi podaci koje je optuženi slao u Podgoricu, jer je ona radila potpuno drugi posao u veleprodaji kao direktor nabavke robe, a oni su je prodavali, a takođe njen posao je bio i elektronsko plaćanje. Istakla je da misli da nije dobijala dnevne izvještaje od maloprodaje u Kotoru svaki dan, ali kako već 5-6 godina ne radi u Tehnoplusu, ne sjeća se, ali misli da je taj izvještaj slao jednom mjesečno i nije joj poznato da li je neko u Tehnoplusu sravnjivao te izvještaje, ali su svakako imali računovodstvo, koje je vjerovatno to radilo, te nije vodila finansijsku karticu kupca, imala je neke podatke, ali to je bilo samo za potrebe firme, a da je računovodstvo obavljalo sve druge poslove, a nije joj poznato ni da li je bila registrovana veleprodaja u Kotoru, nije imala neki dokumenat da je Semendrić poslovođa u maloprodajnom objektu u Kotoru, ali su svi u firmi svi pričali da je on šef objekta. Navela je da optuženi nije sa njom nikada sravnjivao izvještaje na kraju mjeseca i ne sjeća se da li je u tim izvještajima bio prikazan kompletan promet sa Daido Metalom i ne sjeća se kolone stanja gotovine, a ona je sve podatke koje je imala narezivala na CD, ali nije knjižila </span><span class="span1">izvode od uplate Daido Metala, jer to nije njen posao i nije imala uvid u karticu Daido Metala, niti je ona otkrila manjak firme, već je to otkrilo računovodstvo firme. </span>
</p>
<p>&nbsp;</p>
<p>
<span class="span1">Svjedok Nevenka Kordić je u svom iskazu navela da </span><span class="span1">je Daido metal zaključio ugovor sa Tehnoplusom u Škaljarima o kupovini robe na kredit i Daido Metal je dostavljao spisak radnika jednom godišnje koji mogu uzimati robu na kredit, a Tehnoplus iz Škaljara bi njima dostavio spisak radnika mjesečno koji su se zadužili u toj prodavnici, a zatim bi oni od zarade radnika odbijali iznos koji su bili dužni da plate Tehnoplusu, a zaduženja je Daido Metalu slao glavni šef u prodavnici Tehnoplus u Škaljarima, misli da se zove Samir. Nikada nisu imali prigovor od strane zaposlenih na dostavljene specifikacije, saradnja sa Tehnoplusom je bila korektna i svaki mjesec su uplaćivali Tehnoplusu onoliko koliko je bilo navedeno u specifikacijama, a specifikacije su im najčešće dostavljane faksom, a ponekad se dešavalo i da ih neko donese, ali nikada na osnovu tih specifikacija nisu dobijali račune ili otpremnice, a nije znala da li su dobijali izvod iz otvorenih stavki na kraju godine, jer je ona tamo samo obarčunski radnik, pri čemu je i ona jednom kupila robu na kredit i koliko se sjeća, sve je bilo na kredit, odnosno nije morala da dio iznosa plati u gotovini. Objasnila je da ona nikada nije vidjela ugovor koji je zaključen između Daido Metala i Tehnoplusa, jedino je vidjela novi ugovor sa Tehnoplusom, a bila je obaveza Daido Metala da svakog mjeseca u prodavnici dostavljaju spise obustava, virman je išao preko banke, a spisak sa imenima i uplatama dostavljan je u prodavnici u Škaljarima. Navela je da se ne sjeća potvrde koju je potpisala za robu u prodavnici, obzirom da je izjavila da je i sama jednom uzela robu iz Tehnoplusa, a nakon što joj je optuženi pokazao potvrdu, navela je da vjerovatno jeste, da misli da su svi radnici potpisivali potvrdu kada preuzmu robu, te da misli da je dobila fiskalni račun za kupljenu robu, odnosno da se nje sjeća. Istakla je da nikada nije bilo primjedbi na spisak obustava koji bi dostavili Tehnoplusu, a da ona ne zna da li je ikada od strane Daido Metala bilo naloga da se Tehnoplusu dostavljaju bilo kakve kartice ili izvještaji, te da na to pitanje svakako odgovor može dati njena pretpostavljena Svetlana Ivardić.</span>
</p>
<p>&nbsp;</p>
<p>
<span class="span1">Svjedok Svetlana Ivardić je u svom iskazu objasnila da je </span><span class="span1">lično Andrijašević nazvao početkom 2009. godine, nakon čega je on lično došao u njenu kancelariju i ponudio joj da zaključe ugovor o kupovini robe na kredit i ona mu je tada dala primjerak ugovora koji je Daido imao zaključen sa Valom, pa je Andrijašević taj ugovor odnio sa sobom, pripremio novi ugovor i taj ugovor o kupovini robe na kredit između radnika Daida i Tehnoplusa, u ime Daido metala potpisala je ona lično, a u ime Tehnoplusa Andrijašević, a isti je zaključen dana 04.03.2005.godine. Nakon toga su prodavnici Tehnoplusa u Škaljarima dostavil spisak radnika koji mogu uzimati robu na kredit, a od Tehnoplusa su svakomjesečno dobijali spisak zaduženja koji se Daido Metalu dostavljao putem faxa, a na njeno insistiranje do 5-og u mjesecu, kako bi se na vrijeme mogla staviti administrativna zabrana na ličnim primanjima za prethodni mjesec i koliko se sjeća, samo jednom se desilo da Tehnoplus iz Škaljara nije dostavio taj spisak, a da je već bio obračun plata i tada je ona lično pozvala prodavnicu i pitala da li je neko od radnika uzimao robu za protekli mjesec, a neko iz podavnice, odnosno Samir joj je rekao da jeste, izdiktirao imena i prezimena, kao i iznos zaduženja i to je spisak koji je dostavljen uz podnesak Daido Metala od 18.10.2013.godine koji nema pečat. Saradnja sa Tehnoplusom tekla je bez problema, nije bilo nikakvog prigovora, i tek negdje na </span><span class="span1">kraju 2008.godine se javio neko iz Tehnoplusa i rekao da postoji problem, da postoji dug radnika Daido Metala prema Tehnoplusu u iznosu preko 30.000,00 eura, koji dug je ona osporila, jer po njenom mišljenju ako je bilo problema trebali su se sravniti računi, međutim sravnjenja nije bilo ni 2005., ni 2006., ni 2007.godine, čak u septembru i oktobru 2007.godine nije bilo uopšte duga Daido Metala prema Tehnoplusu. Nakon što se pojavio taj problem, prekinuli su saradnju sa Tehnoplusom, međutim na insistiranje Tehnoplusa ta saradnja je obnovljena i zaključen je novi ugovor po kojem danas radnici Daido Metala uzimaju robu na kredit, s tim što se redovno usaglašava stanje, odnosno Tehnoplus ponudi izvod iz otvorenih stavki koji oni u Daidu pogledaju i ovjere ako je u redu. Navela je da niko nije bio prisutan kada je ona sa Andrijaševićem pregovarala i potpisivala ugovor, a ona nikada nije dobila pismeno obavještenje o tome ko je odgovoran za realizaciju zaključenog ugovora iz prodavnice Tehnoplus u Škaljarima, ali da je Andrijašević usmeno rekao da je to Semendrić Samir, a po njenom saznanju, iz prodavnice iz Kotora su jedino dobijali spisak zaduženja radnika koji su preuzeli robu, te njihovom računovodstvu nije bilo potrebno da imaju fiskalne račune za svakog radnika ponaosob. Nije imala saznanja da li su njihovim radnicima izdavani fiskalni računi, a ona nije znala ko u današnjoj poslovnoj saradnji šalje izvještaje, već je to poznato obračunskom radniku, niti je znala koliko često danas sravnjuju te kartice. Objasnila je da oni nisu insistirali da im se dostavljaju računi i otpremnice, njima u Daidu je bilo operativnije da postoji spisak zaduženja za svaki mjesec, a i tako je više odgovaralo i Tehnoplusu, dok ona nije dobila otpremnice koje se nalaze u spisima predmeta, već je od Tehnoplusa dobila spiskove zaduženja, koje je dostavila sudu uz podnesak od 18.10.2013.godine. Dodala je da nije komunicirala ni sa kim drugim iz Tehnoplusa u Škaljarima, osim sa okrivljenim, a misli d aim je faksove slao upravo okrivljeni, ali nisu provjeravali ko  im je poslao faks, kada bi isti stigao, a nije komunicirala ni sa kim iz Podgorice, niti je ona u tom periodu kupovala robu na kredit u tom periodu. Navela je da niko nije stavio van snage odredbu čl. 5 Ugovora i na računima je kao kupac naznačen Daido Metal, da je Daido i zaključio ugovor, a nije tražila da se dostave otpremnice, jer nije bilo nikakvih problema. Izvod iz otvorenih stavki je dobila 2008.godine, i to je bio izvod iz otvorenih stavki na dan 31.12.2008. godine, njoj ga je njoj lično u kancelariju donio jedan momak Jaušević ili Janjušević, nije znala tačno, i ona je taj izvod potpisala dana 10.02.2012.godine i tada je osporila dug od preko 30.000,00 eura, dakle taj momak je došao u njenu kancelariju dana 10.02.2012.godine, sačekao dok je ona potpisala i zatim otišao, dok je u aprilu 2007. godine bila telefonom upoznata sa problemom između Tehnoplusa i Daido Metala, a nije se mogla sjetiti da li je bila i pismeno upoznata, niti se sjeća da je od njih ikada traženo da šalju neka dokumenta Tehnoplusu. Bila je obaveza Daida da Tehnoplusu šalje spisak obustava, virmanom je vršeno plaćanje, a spisak bi bio dostavljen faxom Tehnoplusu u Škaljarima i od strane Tehnoplusa nije bilo prigovora.</span>
</p>
<p>&nbsp;</p>
<p>
<span class="span1">Svjedok Andrijana Kalezić je u svom iskazu navela da je od 03.12.2004.godine zaposlena u DOO Tehnoplus Podgorica u maloprodajnom objektu, na radnom mjestu organizatora trgovinskog poslovanja, a radila je i prikupljanje knjigovodstvene dokumentacije za knjigovodstvenu agenciju Žare iz Podgorice, čiji je vlasnik Žarić Žana, dok je materijalni dio knjigovodstva vodila i za maloprodajne objekte Tehnoplusa u Kotoru, u Škaljarima, koja je radila do 31.05.2007.godine, a nova je otvorena odmah nakon toga, ustvari radilo se o preseljenju, i za vrijeme rada maloprodajnog objekta u </span><span class="span1">Škaljarima u kojem je radio okrivljeni, misli da do sredine četvrtog mjeseca 2007.godine nije utvrđen nikakav manjak. Njen kolega Nenad Uskoković, koji je preuzeo ovaj maloprodajni objekat sredinom aprila, radio je popis prije preseljenja u novi objekat i poznato joj je da nikakav manjak nije nađen, a nova prodavnica je otvorena isto u Škaljarima, u blizini stare, i nju je preuzeo Nenad Uskoković. Sa Daido Metalom u Kotoru je zaključen ugovor o prodaji na kredit od strane Tehnoplusa dana 04.03.2005.godine i po osnovu tog ugovora je vršena prodaja robe radnicima Daido Metala i po tom osnovu je utvrđeno da se okrivljeni nije razdužio iznosom od 31.683,87 eura. Objasnila je da je okrivljeni u prvom maloprodajnom objektu radio kao šef maloprodajnog objekta i magacina u Kotoru – Škaljari i bio je računopolagač, te prema tome obavezan da se razdužuje zaduženom robom koja se u konkretnom slučaju davala na kredit radnicima Daido Metala, a postupak je tekao tako što su radnici donosili potvrde u maloprodajni objekat o kreditnoj sposobnosti, predavali njemu kao šefu i na osnovu te potvrde im je Semendrić izdavao robu, o čemu je bio obavezan da sačini račune za Tehnoplus, a Daidu da dostavi svakog mjeseca specifikacije sa imenima radnike i vrstom i količinom robe, iznosu rata za svakog kupca – radnika pojedinačno, a na osnovu onoga što je okrivljeni dostavio Tehnoplusu u Podgorici, i to na osnovu računa, vršeno je knjiženje, ta dokumentacija se nalazila kod nje, računi su uglavnom stizali mejlom, ona je iste unosila u program i svu dokumentaciju dostavljala na finansijsko knjiženje agenciji Žare, a njena koleginica Maja Đurović koja je radila plaćanja preko žiro računa, utvrdila je da se rate koje pristižu na račun Tehnoplusa ne slažu sa ukupnim zaduženjem radnika Daida, a po dokumentaciji koju je okrivljeni dostavio, pa su oni odmah izvršili provjere kod Daida i oni su negirali bilo kakav dug Daida, odnosno njihovih radnika prema Tehnoplusu, navodeći da je po specifikaciji koja im je dostavljena od strane okrivljenog dug u potpunosti izmiren, što znači da je okrivljeni knjižio robu u vrijednosti od 31.683,87 eura koju nije prodao radnicima Daida, niti se istom razdužio sa Tehnoplus. Objasnila je da, kada je od okrivljenog tražena specifikacija sa potvrdama radnika, isti je izjavio da je on te potvrde i specifikacije bacao, iako je bio u obavezi da čuva svu dokumentaciju, a od Daida im je potvrđeno da im je okrivljeni dostavljao specifikacije i da su oni postupali po istima, a na posebno pitanje da li su iz Podgorice dostavljane “smiješne” cijene robe koje su bile umanjene za 60-70% u odnosu na prodajne cijene, a zatim je vršena nivelacija, promjena cijena u kasi preko koje nije išla prodaja, već su se izdavali računi, svjedok je istakla da odgovorno tvrdi da su one cijene koje je dobila od Dragana Andrijaševića, koji je određivao cijene za maloprodajne objekte, bile jedine cijene koje su njoj poznate, po kojima je vršila knjiženje i dobijala račune od svih objekata, pa i od objekta u kojem je radio okrivljeni, a oni jesu imali popuste za gotovinsko plaćanje, ali ne u tolikom iznosu, niti su u tolikom iznosu mogle biti marže, što je i nelogično, ozbirom da se i Daidu prodaja vršila po cijenama koje su dobijane od Dragana Andrijaševića, kao maloprodajne cijene svih artikala. Navela je da je okrivljeni, pošto se utvrdio taj manjak, prebačen da radi u Herceg Novom kao prodavac, dok se u potpunosti ne utvrdi činjenično stanje, a drugi manjak, po njenom saznanju nikada nije utvrđen, niti je postojao, osim tog u vezi prodaje radnicima Daido Metala, a dodala je i da na zahtjev okrivljenog nije podnijeta prijava za osiguranje, zbog toga što je on još uvijek bio u radnom odnosu kod vojske. Prilikom saslušanja na glavnom pretresu, objasnila je da joj je okrivljeni </span><span class="span1">putem emaila slao račune, odnosno otpremnice za robu koja je izdata radnicima Daido metala, ali nikakve specifikacije sa imenima i prezimenima radnika koji su uzimali robu optuženi nije </span><span class="span1">dostavljao, pri čemu je otpremnice slao isključivo emailom, a druge stvari, kao što su uplatnice pazara, trake iz kase, slao je preko vozača ili ih je donosio lično, a otpremnice koje su joj poslate putem emaila su joj služile za rasknjižavanje robe u magacinu ili maloprodajnom objektu, u zavisnosti odakle je roba, a primjerak te otpremnice se nije dostavljao Daido Metalu, već su se njima trebale dostaviti specifikacije sa imenima radnika, sa vrijednošću robe i sa brojem rata, a  okrivljeni njoj nikada nije dostavljao primjerak takve specifikacije. Pojasnila je da je Daido njima slao kartice i račune, a kad se naknadno utvrdilo da im se stanje ne slaže, onda su zatražili od Daida da im pošalje i spisak radnika koji su zadužili robu, što su im oni i dostavili, a i dostavili su im specifikacije koje su imali, a koje im je dostavio optuženi i to putem fax-a, a u spisima predmeta se nalaze računi-otpremnice koje je joj je slao optuženi putem emaila, te je po njenom saznanju otpremnice sačinjavao okrivljeni Semendrić. Okrivljeni joj je davao crvene blok račune za robu koja je kupljena kod Tehnoplusa, a zatim je na osnovu tih računa sačinjavao račune-otpremnice koje se nalaze u spisima, a niko od radnika Tehnoplusa u Kotoru - Jablan, Otašević ili Baštrica nisu učestvovali, odnosno sačinjavali spiskove ili račune, oni su samo bili zaposleni kao prodavci, a sve ostalo je radio Semendrić i ona je vezano za to uvijek kontaktirala Semendrića. Dodaka je da ona nije nikada učestvovala u popisu već je samo knjigovodstveno upoređivala podatke sa lager listom, koja predstavlja spisak robe sa količinama i cijenama, koja je zadužena u jednom objektu. Prilikom upoređivanja popisa sa lager listom se dešavalo da bude razlika da na popisu bude robe, ali da te robe nema na lager listi ili obratno, a kada bi se takom nešto pojavilo, onda bi se podatak slao okrivljenom Semendriću ili Andrijaševiću, da objasne odnosno razjasne o čemu se radi, a u stvari je Semendrić trebao da objasni zbog čega su nastale razlike, a na popisu 2006.godine je sve bilo u redu, dok je manjak utvrđen na način što je roba skinuta sa lager liste, izdata Daidu prema papirima međutim, tu robu radnici Daida nisu preuzeli, niti je njihovo knjigovodstvo dobilo specifikaciju o robi, što znači da ta roba prilikom popisa nije pronađena, a razdužena je u periodu na koji glase računi-otpremnice, koja se inače razdužuje kada se izda, tada je njoj dostavljen račun-otpremnica, a na razduženje nije uticalo kada će ista biti plaćena. Iz Daido Metala ih nisu obavijestili da nisu dobili specifikacije, da Daido nije ni znao da je ta roba navodno izdata njihovim radnicima, sve do momenta dok im se iz Tehnoplusa nisu obratili, a obratili su im se zato što su se uplate iz Daida smanjivale, a zatim prestale, a prema njihovim podacima, odnosno prema računima-otpremnicama koje se nalaze u spisima i koje je slao Semendrić, dug Daida prema Tehnoplusu je bio preko 30.000,00 eura, pa su oni odmah kontaktirali Daido, i to Nevenku Kordić koja radi u njihovom knjigovodstvu, htjeli su da provjere zbog čega je toliki dug Daida prema Tehnoplusu i tada im je Daido dostavio svu dokumentaciju i specifikacije za preuzetu robu, a što su oni upoređivali sa svojom dokumentacijom, pokušali da je provjere, međutim pojavio se ogroman manjak, a Kordić ih je obavijestila da je račune, odnosno otpremnice dobijala na iznos i količinu preuzete robe od strane Daida, tako da ona nije znala koji kupac-radnik Daida je preuzeo koju robu, a specifikacije sa imenima radnika, količinom robe i brojem rata sačinjavao je isključivo Semendrić i on je trebao da ih ostavi Daidu, što sve znači da postoji razlika između količine robe koja je, prema otpremnicama koje je dostavljao Semendrić, izdata Daidu i količine robe koja je na specifikaciji na taj način je utvrđen manjak. Ona ovo nije predočila Semendriću, već je sa tim upoznala Andrijaševića, a koliko je njoj poznato, Andrijašević je upoznao Semendrića i ona je samo jednom kontaktirala Semendrića telefonom i tada mu je tražila da li ima nešto od dokumentacije </span><span class="span1">kako bi se sravnilo stanje, međutim on joj je rekao da nema ništa i da je sva dokumentacija bačena, čak nije ni bilo ugovora koji su zaključeni sa radnicima Tehnoplusa. Objasnila je da su se crveni kartoni izdavali u slučaju prodaje na virman, na kredit, odnosno na bezgotovinska plaćanja i to je bio njihov način poslovanja i u ovom slučaju je Semendrić bio u obavezi da izdaje crvene blok račune, on ili radnici-prodavci i ti računi su se čuvali u arhivu prodavnice, nisu se dostavljali njoj, već je njoj slat samo račun otpremnica, a roba iz veleprodaje se izdavala samo uz otpremnicu i ta roba se ne kuca na kasu, niti je to zakonska obaveza, dok roba koja se prodaje u maloprodajnim objektima mora da prođe kasu, a do 11.12.2006.godine sporna roba je izdavana iz magacina, a nakon toga iz maloprodaje jer se veleprodaja zatvorila, dok su izdati fiskalni računi za robu koja je predmet manjka, i to za dio robe, odnosno roba koja je izdata iz maloprodajnog objekta, dok za robu iz magacina nije, te je objasnila da postoji gotovinsko i bezgotovinsko plaćanje koje se evidentira preko kase, da se u oba slučaja mora izdati fiskalni račun, a da se kasnije prilikom uplate pazara vrši uplata gotovinskog dijela pazara, dok se za bezgotovinsko uplaćuje u naknadnom periodu, kao i da su ih iz Daida obavijestili, a kada su ih kontaktirali, da radnici koji su navodno zaduženi sa robom nisu evidentirani u specifikacijama koje je dostavio Semendrić. Ona je bila zaposlena u Tehnoplusu za cijelo vrijeme saradnje sa Daidom, počela je da radi otprilike kada je otvorena veleprodaja i maloprodaja u Kotoru, a Andrijašević je obavijestio da je ovlašćeno lice Semendrić, te ona nije nikada sarađivala sa nekim drugim. Prilikom upoređivanja lager liste i otpremnica koje je dostavio Semendrić prilikom popisa 2007.godine nije postojalo nikakve razlike, a u krajnjem, kada se sve svelo, poklapao se rezultat sa lager liste sa popisom koji je izvršio Semendrić odgovara, a popis je rađen jednom godišnje i dešavalo se da bude manjih neslaganja, ali bi se nakon toga lager lista i popis u potpunosti složili i u u tom trenutku Semendrić nije nikada prigovorio da nešto od predmetne robe nije izdato Daido metalu, dok ona nikada nije rekla, a kada joj je okrivljeni nudio arhivu prodavnice, da joj ne treba ništa, da ima rezultate i da to može da baci, a pogotovo ne bi rekla da se bace ugovori sa radnicima, dok on i dalje sarađuju sa Daido Metalom, ali na malo drugačiji način, odnosno sada se sve specifikacije dostavljaju u knjigovodstvo firme a zatim ih oni dostavljaju firmama i vrše kontrolu, a sve to upravo zbog problema koji je nastao sa Daidom, pa na ovaj način ostvaruju veću kontrolu i nakon što je Semendrić napustio Tehnoplus, nikada nije utvrđen manjak u daljoj saradnji sa Daidom. Na osnovu otpremnica koje je dobijala emailom od okrivljeno je razduživala robu sa lagera, potpisivala i pečatirala otpremnice i slala u knjigovodstvo na dalju obradu, što znači da je ona potpisala račune otpremnice, a ona nije dostavljala račune kupcu, niti je to bila obaveza prema zaključenom ugovoru, već je obaveza bila samo da se šalju specifikacije, a na otpremnici nisu popunjene rubrike ko je izdao a ko primio robu, obzirom da sama otpremnica znači dokaz o prijemu robe odgovara, zato što se na crvenom blok računu nalazi potpis i Semendrića i lica koje je primilo robu, a otpremnice računi koji se nalaze u spisima za potrebe knjigovodstva, dok oni nisu nikada vršili sravnjenje crvenih blokova sa računima-otpremnicama odgovara da nisu nikada sravnjeni, jer su vjerovali okrivljenom. Mail sa otpremnicom je stigao u excel fajlu i u tom programu se može vršiti ispravka dokumenta, ali bi svaka izmjena bila otrkivena jer se na godišnjem nivou popis nikada ne bi složio, a ona je vodila lager prodavnice i lager liste su bile kod nje, a ona iste nekad okrivljenom slala da bi okrivljeni uporedio stanje robe sa lager listom, a upravo radi smanjenja razlike na popisu i roba nikada nije išla za Daido direktno iz Podgorice, a radnja u Kotoru je bila dužna da vodi trgovačku </span><span class="span1">knjigu i da u njoj upisuje sve izlaze robe i ta knjiga se vodila ručno i ona i okrivljeni su upoređivali tu knjigu sa trgovačkom knjigom koju je ona vodila, a što je bio vid interne kontrole, a zatim se ti podaci upoređuju sa popisom, te je trgovačka knjiga u elektronskoj formi koju je ona vodila sačuvana, a trgovačka knjiga koju je Semendrić vodio u maloprodajnom objektu nije sačuvana, odnosno uništena je sa dokumentacijom, dok je okrivljenog zaduživala sa lagerom robe tako što je sa lagera u Farmacima roba slata u magacinu u Kotoru uz otpremnicu, da bi Semendrić nakon prijema robe i upoređivanja sa otpremnicom javio da li je roba koju je primio u redu u odnosu na otpremnicu, a zatim je otpremnica ostajala kod njega, a ona bi dobila drugu otpremnicu nakon potvrde Semendrića sa preuzetom robom i zadužila bi lager odnosno magacin u Kotoru, a razdužila lager u Farmaci, te u Tehnoplusu ne postoji  dokaz u pismenoj formi da je Semendrić zadužio robu na lageru u Kotoru. Njoj nije ništa poznato u vezi sa tim da je optuženi prilikom prodaje robe na kredit odmah naplaćivao 9% kamate za izdatu robu, a karticu kupaca za Daido je za njihove interne kontrole vodila Maja Đurović, a bila je još jedna kartica u knjigovodstvenoj agenciji, dok iako iz kartice kupca proizilazi da je na kraju 2006.godine dug Daida prema Tehnoplusu bio preko 25.000,00 eura, nisu u skladu sa Zakonom o računovodstvu uputili izvod iz otvorenih stavki Daidu kako bi potvrdio dug ili eventualno dao prigovor, a nisu to radili ni 2007.godine. Pojasnila je, a nakon izvršenog uvida, da su otpremnica koju okrivljeni ne spori da je izdao i koja se ne nalazi u spisima predmeta i otpremnica koju je potpisala ona, koja se nalazi u spisima predmeta u pogledu forme identične, a što se tiče potpisa optuženog dogovor je bio da se otpremnice šalju u elektronskoj formi, da ih ona potpisuje i pečatira, tako da ne zna odakle se pojavila otpremnica sa potpisom Semendrića i gdje je bila u vijeme popisa, jer bi se to pokazalo na popisu da je ona nešto propustila da unese, uostalom, otpremnica je mogla biti i naknadno sačinjena. Prilikom kucanja robe na kasi su se izdavali i crveni blok računi i fiskalni računi, a okrivljeni nije imao uvid u njihovo knjiženje robe koja je dostavljena magacinu u Kotoru iz veleprodaje, ali je sa vremena na vrijeme imao na uvid lager liste, tako da je mogao da uporedi stanje i nikada, nakon uvida u lager listu, nije prigovorio da nije primio neku robu, a robu je prodavao iz magacina u Kotoru, koju je zaduživao na isti način kao i robu koja je predmet postupka, dok njoj nije poznato da li je ikada neko od radnika na ime kamate uplatio iznos od 9% i da li je ta kamata bila ugovorena, ali se okrivljeni nije razduživano sa 9%, niti je njegova obaveza bila da u otpremnicama i fiskalnim računima navede tih 9%  kamata, a otpremnica koju je okrivljeni potpisao joj nij e poznata i istu ranije nije vidjela. Navela je i da je ona kontaktirala Jablana, ali za sve što je bilo vezano za poslovanje maloprodajnog objekta uvijek je kontaktirala samo Semendrića i ne sjeća se da je sa Jablanom razgovarala vezano za temu sa Daido metalom, a sjeća se da joj je u martu 2005.godine dostavio ugovor o poslovnoj saradnji sa Daidom. Dalje, čl. 5 ugovora nije bilo propisano da je Tehnoplus bio dužan da dostavi račune Daidu, već se u čl. 5 govori o računima i administrativnim zabranama koje trebaju biti dostastvljene Daidu do 15-og u mjesecu, a to podrazumijeva specifikacije koje je optuženi bio dužan da dostavi Daidu, a ne računi za robu i takva praksa je i danas, a Tehnoplus je imao obavezu da račun izda kupcu direktno, a ne firmi, a kako je sa Daido metalom zaključen ugovor, zbog toga su se oni stavljali kao kupac u zaglavlju računa, jer je riječ o specifičnoj prodaji koja podrazumijeva prodaju radnicima firme i Daido metal služi kao posrednik za podmirivanje dugova, te je objasnila da, ukoliko je roba prodata iz maloprodajnog objekta u zaglavlju piše maloprodajni objekat i roba je kucana na kasi, a ako je roba </span><span class="span1">izašla iz magacina u zaglavlju bi trebalo da piše da je izašla iz magacina veleprodaje Kotor, a vidi se da je roba iz 2006.godine izdata iz magacina zato što nema fiskalnih računa dok uz otprennice iz 2007.godine postoje fiskalni računi, a postoji i dopis u knjigovodstvu, što znači da bez obzira što na otpremnici piše da je roba izdata iz prodavnice Kotor, ista je izdata iz magacina i to je bio dogovor između njega i Andrijaševića, a za taj dogovor su joj rekli Semendrić i Andrijašević, te ne bi imalo nikakvog uticaja i da su otpremnice dostavljene Daido Metalu, dok ona nije imala na uvid karticu kupca, podatke je unosila knjigovodstvena agencija, jer je to finansijsko knjigovodstvo, niti je ikada vidjela ijedan crveni blok račun odgovara, a njihov je dogovor bio na koji način će odraditi prodaju robe Daidu i bilo kom drugom kupcu za bezgotovinsko plaćanje i ona mu nikada nije sugerisala da se promet ne registruje preko registar kase. Koliko je njoj poznato, radnici Daida su dolazili da kupuju robu u maloprodajni objekat gdje je bila izložena roba, a robu bi preuzimali iz magacina, odnosno dostava robe je bila od strane Tehnoplusa direktno, kupac dolazi u prodavnicu, a roba mu se isporučivala iz veleprodaje, odnosno magacina. Ona ne zna gdje se izdaje crveni blok račun, dok se na dopisu od 27.03. ne nalazi potpis okrivljenog, već je to dopis koji je sačinjen vezano za grešku koja je nastala na kasi i na istom se nalaze njen potpis i pečat, a takvi dopisi sačinjavani su prilikom grešaka do kojih je došlo prilikom kucanja na kasi, kada se umjesto jednog artikla navede drugi, pa kako bi se ispravila ta greška,  sačinjavan je dopis ovakve sadržine u dogovoru sa Semendrićem jer ona i nije mogla znati je da došlo do greške jer je ona obaviještena, a greška se mogla desiti zbog permutacije brojeva, pogrešne šifre i sl. Njen potpies se nalazi i na otpremnici br. 16-02/065, a to je otpremnica okrivljenog, te se njen potpies nalazi na otpremnici br. 20-02-065. Od okrivljenog se od početka rada u Tehnoplusu nije tražilo da potpisuje otpremnice zato što nije bio prijavljen kao njihov radnik, jer je već bio radnik u vojsci i u dogovoru sa Andrijaševićem je radio u Tehnoplusu u Kotoru, tako da njegov potpis na otpremnici ne znači ništa, a njima je otpremnica služila za rasknjižavanja robe, jer je njegova obaveza bila kao i ostalih prodavaca da potpisuje crvene blok račune i okrivljeni je kod sebe imao dokaz o primljenoj robi iz veleprodaje u Farmacima jer je uz isporučenu robu uvijek išla i otpremnica, a svi potpisi na otpremnicama iz spisa predmeta su njeni i otpremnice su sačinjavali na osnovu dokumentacije koju im je dostavljao Semendrić, odnosno Semendrić je sačinjavao otpremnicu i slao je mejlom, a ona je samo štampala i potisivala. Pojasnila je da je </span><span class="span1">dobijala putem mail-a podatke od okrivljenog u kojima su bili navedeni svi artikli i cijene koje je okrivljeni prodao Daidu, kao i njihova cijena i količina, te mejlove je ona štampala, a zatim odrađivala materijalni dio u evidencijama, a zatim bi te podatke slala knjigovodstvu, a mejlove je zadržavala za sebe, međutim ti mejlovi su sada izgubljeni, obzirom da su se nalazili na starom serveru. Maja Đurović je radila određene izvještaje za internu kontrolu, radila je finansijske kartice i zna samo da je obavijestila da se ne slažu podaci Daida i Semendrića, odnosno da su se uplate od strane Daida smanjile, a da su potraživanja bila mnogo veća, ali ona za to nikada nije tražila objašnjenje od Semendrića jer to i nije bio njen dio posla, a misli da je objašnjenje od Semendrića tražila Maja Đurović, kao i Andrijašević Dragan, dok je ona kasnije bila upoznata sa svim što se dešavalo jer su svi zajedno pokušavali da otkriju što se zapravo dešavalo, pa je i ona kontaktirala Daido kako bi joj dostavili podatke i kako bi utvrdili u čemu je problem i njoj su dostavljeni podaci od Daida i ona je lično sabirala sva zaduženja radnika i ispostavilo se da je utvrđena razlika, koja je ranije utvrđena i od strane knjigovodstva. Okrivljeni je njoj slao račune sa artiklima za sve </span><span class="span1">kupce, a Maji Đurović je, koliko je ona upoznata, slao druge finansijske izvještaje, ali ne zna na koji način, a pretpostavlja da je te izvještaje okrivljeni dostavljao i Andrijaševiću, dok ona nije imala uvid u pojedinačne račune, već joj je Semendrić dostavljao zbirne račune, takav je bio dogovor, a ti zbirni računi upoređivani su sa specifikacijama iz Daida koje su rađene za svakog radnika pojedinačno i na osnovu kojih je Daido Tehnoplusu isplaćivao ratu i tim upoređivanjem došlo je do utvrđivanja manjka. Dodala je da je okrivljeni bio dužan da vodi trgovačku knjigu, što je obaveza svakog maloprodajnog objekta i u to vrijeme se trgovačka knjiga ispisivala ručno, ali tu trgovačku knjigu nije dostavljao njoj, već bi se povremeno čuli telefonom i upoređivali podatke iz njegove trgovačke knjige sa podacima iz programa koji je nastao na osnovu dokumentacije koju je Semendrić dostavljao njoj. Objasnila je da se stanje robe u magacinu i maloprodaji utvrđivalo popisima, ti popisi su slati Andrijaševiću, a lager liste je uvijek slala i Semendriću, kako bi mogao da uporedi da li se stanje u magacinu i maloprodaji slaže sa lager listom i nikada nije bilo primjedbi na te lager liste od strane okrivljenog, a lager liste je mogao da uporedi, odnosno da provjeri upoređivanjem sa trgovačkom knjigom,  odnosno saldo u trgovačkoj knjizi je morao biti identičan sa zbirom na lager listi, što znači da je na taj način mogao provjeriti ukoliko je imao manjak u magacinu. Dalje je navela da su mejlovi štampani, računi koje je ona dostavila tužilaštvu i to je bio sadržaj mejla, te odštampane račune je ona potpisivala i upoređivala sa fiskalnim računima i sve to slala u knjigovodstvenu agenciju, a ona ih je potpisivala kako bi se ubrzala dostava knjigovodstvenoj agenciji, a nije bila njena obaveza da Daidu dostavlja račune, već je to bila obaveza okrivljenog, a okrivljeni je Daidu dostavljao specifikacije po radnicima za prodatu robu, a Daido nikada nije tražio račun niti od Semendrića, niti od njih iz knjigovodstva, a okrivljeni je vodio knjigovod. Knjigu, a ne ona umjesto njega, ona je samo obrađivala podatke koje je on dostavio i povremeno mu slala listu, odnosno izvlačila iz programa, kako bi on mogao uporediti sa svojom trgovačkom knjigom. Ta knjiga koju je vodio Semendrić, kao i ovi njeni podaci trebalo bi da su identični, obzirom da su povremeno usaglašavali iste, međutim trgovačku knjigu Semendrića nikada nije vidjela i tako je bilo do zadnjeg dana do kada je okrivljeni radio kod njih. Računi koje je ona štampala sa mejla su evidentirali u trgovačkoj knjizi kroz ukupna zaduženja, odnosno kroz ukupnu dnevnu prodaju u kojoj je evidentirana sva prodaja na dnevnom nivou i po njoj, trgovačka knjiga se slaže sa odštampanim računima, okrivljeni je njoj samo slao račune otpremnice, a nije joj dostavljao specifikacije po pojedinim radnicima Daida, a kada je otkrivena razlika sa Daidom tražili su Semendriću dokumentaciju, međutim on je tada rekao da je dokumentacija bačena i to po njenom nalogu, a nema dokaza da je neko preuzeo robu navedenu u spornim računima, to je bilo kod okrivljenog, ali nemaju nigdje potpis, odnosno dokaz da je okrivljeni bio zadužen sa tom robom, ali da bi okrivljeni nju pozvao i tražio da ga zaduži sa određenom količinom robe, po otpremnicama koje je dobijao iz magacina. Daido joj nije dostavio spisak radnika, odnosno jeste jedan manji dio koji je i priložila uz dokaze i to je bilo krajem 2007. ili početkom 2008. godine, kada je po Daidu dug prema Tehnoplusu bio izmiren, a misli da su svi mejlovi okrivljenog, u aprilu 2007.godine kada je otkriven "problem", bili na serveru, a izgubili su se kada je Telekom postao privatna firma, pokušavali su da dođu do tih mejlova, međutim, iz Telekoma su ih obavijestili da je to nemoguće, jer je promijenjen server, a ne zna da li su podaci bili u maju 2007.godine, da je to bilo odavno, a nije bio njen posao da zaštiti mejlove iz aprila i maja 2007.godine. Objasnila je da je moguće da je račun br. 20/05/07 knjižen 31.05.2007.godine, kada je okrivljeni, a </span><span class="span1">kako je to i svjedok ranije izjavila, u tom periodu više nije radio u maloprodaji u Škaljarima, već je bio prebačen u Herceg Novi, a taj račun je izdat 03.05.2007.godine, odnosno moguće je da su ti računi naknadno odrađeni od strane okrivljenog jer kada je on otišao za Herceg Novi, maloprodajni objekat u kojem je radio je prestao da radi, a Uskoković je otvorio novi maloprodajni objekat sa robom koja je preuzeta iz objekta u kojem je radio okrivljeni, a takav račun su knjižili zato što su smatrali da je nešto zaboravljeno da se dostavi, a na osnovu popisa koji je rađen prilikom primopredaje robe za novu maloprodaju Uskokovića, uostalom to moraju knjižiti jer je to prodata roba bez obzira da li postoji problem ili ne, a nije joj poznato da li je Uskoković prijavio bilo kakav problem prilikom ovog popisa. Uskoković nikada nije radio u maloprodajnom objektu u kojem je radio Semendrić, tamo je jedino urađen popis i primopredaja robe, a otvaranjem novog objekta u ovom slučaju podrazumijevalo je i promjenu, odnosno novu fiskalnu kasu, a računi koje je pominjao okrivljeni iz maja mjeseca 2007. godine odštampani su na, koliko se njoj čini, na staroj fiskalnoj kasi, a fiskalni račun, odnosno odsječak iz kase se davao radnicima Daida, vjerovatno sa garancijama za prodatu robu, a račun otpremnica je forma koja je bila u kompjuteru za Daido jer su u to vrijeme potrošački kredit imali samo sa Daidom, tako da fiskalni račun nije mogao biti dostavljeni uz otpremnicu, a ona je dobijala samo račun- otpremnicu, a račune - otpremnice je dobijala i za sve ostale kupce i to pojedinačno, ali je problema bilo samo sa Daidom. Za svu prodatu robu u toku dana Semendrić je dostavljao izvještaj i ona bi to unosila zbirno u trgov. knjigu, a kasnije bi to upoređivala sa svim uplatnicama i slipovima, koje je dobijala od okrivljenog, a zatim je sve to slala u knjigovodstvo . Uplatnice su bile za robu koja je prodata za gotovinu, a izvještaj sa fiskalne kase za svu robu koja je prodata bez obzira da li je za gotovinu ili na kredit, ali nemaju sačuvane kontrolne trake sa fiskalne kase, i to je nestalo sa ostalom originalnom dokumentacijom maloprodajnog objekta u Škaljarima, a nije joj poznato da je bilo ko iz firme naložio Semendriću da uništi dokumentaciju, niti je to praksa njihove firme, a dokumentacija se čuvala u maloprodajnom objektu u Škaljarima. </span>
</p>
<p>&nbsp;</p>
<p>
<span class="span1">Svjedok Bumbić Slobodanko je u svom iskazu naveo da je on </span><span class="span1">obavljao poslove komercijaliste, a jedno vrijeme je bio i šef magacina u Podgorici, dok je preko vlasnika Tehnoplusa upoznao Semendrića kao budućeg kolegu, a Semendrić je bio šef maloprodajnog objekta u Škaljarima i sa Semendrićem jeste sarađivao, međutim sa njim je više sarađivala Maja Đurović, koja je na osnovu porudžbenica Semendrića sačinjavala otpremnice. Okrivljeni je i njemu naručivao neposredno robu, u kritičnom periodu, i to uglavnom email-om a ponekad i telefonom, i to na način što bi se na osnovu tih porudžbina sačinila otpremnica, to je uglavnom radila Maja Đurović, a ponekad i on. Semendrić je imao uvid u lager magacina, odnosno stanje zaliha, stanja robe, pa je u zavisnosti od potreba poručivao robu, a te porudžbine je, koliko je njemu poznato, sačinjavao Semendrić, a moguće je da se konsultovao sa kolegom, dakle roba se na osnovu Semendrićeve porudžbe izdavala za maloprodajni objekat u Škaljarima u kritičnom periodu, dok je njemu stanje u magacinu bilo uredno, zna da je roba izašla iz magacina na osnovu porudžbe, a šta je bilo nakon toga njemu nije poznato. Koliko je njemu poznato, nikakvih zamjerki od strane Semendrića nije bilo, odnosno roba koju je tražio je i isporučena, nekada se dešavalo da bude poslat pogrešan model, mada se to rijetko dešavalo, i tada bi Semendrić reagovao i po njegovom saznanju, u drugim maloprodajnim objektima nikada se nije pojavio manjak. Objasnio je da je okrivljeni </span><span class="span1">tražio robu na osnovu porudžbenice, na osnovu te porudžbenice se sačinjavala otpremnica, koju otpremnicu je sačinjavao on ili Maja Đurović, a nakon toga je dostavljanja roba u maloprodajni objekat u Škaljarima, a sadržina porudžbenice i otpremnice je bila identična u pogledu vrste i količine robe i ta otpremnica je sačinjavana u dva primjerka, i to jedan primjerak je trebao da ostane u maloprodaji Kotor, a drugi da vrati računovostvu firme,  ali nije znao da li se taj drugi primjerak vraćao u računovodstvo, jer on tu evidenciju nije vodio, ali svakako je trebao biti vraćen, dok je njemu magacin bio uvijek u redu prilikom popisa, pa pretpostavlja da su otpremnice vraćane u računovodstvu. Dodao je da nikakvih ni ličnih ni poslovnih nesuglasica nije imao, a poznato mu je da su od strane suda jednom ili više puta potraživane te otpremnice, ali ne zna šta je Tehnoplus odgovorio sudu, a poznato mu je da su i koleginice pretraživale arhivu odnosno registratore, da je jedan dio pronađen potpisan, a drugi dio nije bio potpisan, ali ne zna koliko je bilo tih otpremnica i ne zna da li je i ako nije, zašto nije taj dio koji je potpisan proslijeđen sudu. Naveo je i da, koliko se sjeća, na tim potpisanim otpremnicama je bilo nekoliko potpisa Semendrića, a nekoliko Jablana, i to su bili skraćeni potpisi, ali ne može da potvrdi da li su otpremnice bile vraćene uredno potpisane ili nisu, niti je bio njegov dio posla da prati da li je to ažurno ili ne i jedino što on zna je da je Semendrić potvrđivao prijem robe koju je poručio usmeno, a da je dokumentacija iz maloprodaje Kotor periodično dostavljana računovodstvu firme i objasnio je da ukoliko Semendriću nije bila isporučena roba, on bi se sigruno obratio direktoru Andrijaševiću, tako da nije bilo moguće da roba koju je tražio mu ne bude isporučena, pri čemu on ne zna kako su se knjižile nepotpisane otpremnice, već je to pitanje za računovodstvo.  </span>
</p>
<p>&nbsp;</p>
<p>
<span class="span1">Svjedok Predrag Janković je u svom iskazu objasnio da </span><span class="span1">je u spornom periodu bio zaposlen u Tehnoplusu, radio je kao magacioner u magacinu u Podgorici, poznaje okrivljenog koji je dolazio u magacin, ali nikakvu direktnu komunikaciju nisu imali, on mu je samo davao i primao robu u magacinu, a u spornom periodu je izdavao robu za maloprodaju u Škaljarima, na osnovu trebovanja tog prodajnog objekta. Okrivljenom je izdavao robu u magacinu na osnovu porudžbenice koju bi pokazao Semendrić, a ponekad se dešavalo da Semendrić dođe u magacin, a da se roba u maloprodajni objekat u Škaljarima slala i kombijem. Dodao je da okrivljeni kod njega nije potpisivao prijem robe, jer on nije sačinjavao otpremnice, već su to radili zaposleni u kancelariji, a iz kancelarije su mu govorili koju vrstu i količinu robe treba da izda iz magacina, te je objasnio da je na porudžbi bila navedena maloprodaja koja potražuje robu i ta porudžba se potpisivala kada se završi otpremnica.</span>
</p>
<p>&nbsp;</p>
<p>
<span class="span1">Uvidom u dokumentaciju koja je dostavljena od Daido metala uz dopis od 18.10.2013. godine utvrđeno je da se u istoj nalazi ugovor o prodaji na kredit za 2005.godine, koji je zaključen između “Tehno Plus” Podgorica kao prodavca, kojeg zastupa Dragan Andrijašević i “Daido Metal Kotor AD” kao kupca, a predmet ugovora je prodaja robe iz programa prodavca na odloženo plaćanje – kredit, zatim spiskovi zaduženja radnika Daido Metala sa pojedinačnim i ukupnim iznosima zaduženja po mjesecima za period od marta 2005.godine do februara 2007.godine i četiri potvrde o preuzimanju robe od strane radnika Daido metala. </span>
</p>
<p>&nbsp;</p>
<p>
<span class="span1">Iz nalaza i mišljenja vještaka ekonomsko-finansijske struke Slavka Gačevića od 12.12.2014. godine proizilazi da je stanje po specifikacijama dostavljenim Daido Metalu za 2005.godinu iznosilo: za mjesec mart 4.259,00 eura, za april 2.360,00 eura, za maj 2.281,00 eura, za jun 1.362,00, za jul 2.173,00 eura, za avgust 1.793,00 eura, za septembar 2.460,00 eura, za oktobar 2.460,00 eura, za novembar 2.153,00 eura i za decembar 4.264,00 eura, dok je stanje po fiskalnim računima dostaljenim Tehnoplusu za istu godinu iznosilo: za mjesec mart 3.635,00 eura, za april 1.854,00 eura, za maj 00,00 eura, za jun 3.285,00, za jul 3.915,00 eura, za avgust 613,00 eura, za septembar 3.146,00 eura, za oktobar 3.392,00 eura, za novembar 2.403,00 eura i za decembar 2.685,00 eura, iz čega proizilazi da je razlika između stanja po specifikacijama dostavljenim Daido Metalu sa jedne strane, te stanja po fiskalnim računima dostavljenim Tehnoplusu, sa druge strane po mjesecima iznosila: za mjesec mart -624,00 eura, za april -506,00 eura, za maj -2.281,00 eura, za jun 1.923,00, za jul 1.742,00 eura, za avgust -1.180,00 eura, za septembar 686,00 eura, za oktobar 932,00 eura, za novembar 250,00 eura i za decembar -1.579,00 eura, odnosno ukupna razlika za 2005.godinu je iznosila -637,00 eura. Dalje proizilazi da je stanje po specifikacijama dostavljenim Daido Metalu za 2006.godinu iznosilo: za mjesec januar 2.595,00 eura, februar 1.521,00 eura, mart 2.806,00 eura, za april 2.899,00 eura, za maj 2.382,00 eura, za jun 2.271,00, za jul 00,00 eura, za avgust 900,00 eura, za septembar 1.858,00 eura, za oktobar 150,00 eura, za novembar 1.047,00 eura i za decembar 831,00 eura, dok je stanje po fiskalnim računima dostaljenim Tehnoplusu za istu godinu iznosilo: za mjesec januar 4.869,00 eura, februar 5.500,00 eura, mart 2.704,00 eura, za april 5.637,00 eura, za maj 2.938,00 eura, za jun 11.786,00, za jul 2.923,00 eura, za avgust 706,50 eura, za septembar 00,00 eura, za oktobar 00,00 eura, za novembar 2.142,00 eura i za decembar 1.294,00 eura, iz čega proizilazi da je razlika između stanja po specifikacijama dostavljenim Daido Metalu sa jedne strane, te stanja po fiskalnim računima dostavljenim Tehnoplusu, sa druge strane po mjesecima iznosila: za mjesec januar 2.274,00 eura, februar 3.979,00 eura, mart -102,00 eura, za april 2.738,00 eura, za maj 556,00 eura, za jun 9.515,00, za jul 2.923,00 eura, za avgust -193,50 eura, za septembar -1.858,00 eura, za oktobar -150,00 eura, za novembar 1.095,00 eura i za decembar 463,00 eura, odnosno ukupna razlika za 2006.godinu je iznosila 21.239,50 eura. Takođe proizilazi da je stanje po specifikacijama dostavljenim Daido Metalu za 2007.godinu iznosilo: za mjesec januar 708,00 eura, februar 86,00 eura, mart 00,00 eura, za april 00,00 eura, za maj 262,00 eura, dok je stanje po fiskalnim računima dostaljenim Tehnoplusu za istu godinu iznosilo: za mjesec januar 00,00 eura, februar 671,00 eura, mart 6.752,00 eura, za april 3.586,00 eura, za maj 1.450,00 eura, iz čega proizilazi da je razlika između stanja po specifikacijama dostavljenim Daido Metalu sa jedne strane, te stanja po fiskalnim računima dostavljenim Tehnoplusu, sa druge strane po mjesecima iznosila: za mjesec januar -708,00 eura, februar 585,00 eura, mart 6.752,00 eura, april 3.586,00 eura i maj 1.188,00 eura, odnosno ukupna razlika za 2007.godinu je iznosila 11.403,00 eura. Iz svega navedenog proizilazi da je ukupna razlika za 2005., 2006. i 2007.godinu iznosila 32.005,50 eura, a vještak je dao mišljenje da razlika izkasane vrijednosti robe u fiskalnim računima dostavljenim Tehno plusu Podgorica od strane Tehno plusa iz Kotora s jedne strane, te robe evidentirane u specifikacijama dostavljenim Daido Metalu od strane Tehno plusa iz Kotora sa druge strane iznos 32.005,50 eura, odnosno to je vrijednost robe više prikazane u fiskalnim računima, a neisporučene radnicima Daido </span><span class="span1">Metala, pa je na osnovu navedene dokumentacije i prezentiranih činjenice utvrđena razlika u vrijednosti od 32.005,50 eura, za koju ne postoji dokumentovano pokriće. </span>
</p>
<p>&nbsp;</p>
<p>
<span class="span1">Imenovani vještaka je prilikom saslušanja na glavnom pretresu od 28.01.2015. godine istakao da u svemu ostaje kod nalaza i mišljenja od 09.12.2014.godine, s tim što je dodao da u predmetnom nalazu nije napisao određena sopstvena zapažanja, koja je želio da iznese na glavnoj raspravi u cilju utvrđivanja svih činjenica vezano za ovaj predmet. Vještak je objasnio da se, po njegovom mišljenju, na bazi dokumentacije iz spisa predmeta nesumnjivo može zaključiti da dokumentovano pokriće za iznos koji je on naveo ne postoji, već je taj iznos rezultat upoređivanja dokumentacije koju su sačinjavale specifikacije dostavljene Daido metalu sa jedne strane i fiskalni računi dostavljeni Tehnoplusu sa druge strane, međutim smatrao je važnim istaći da bi ovaj poslovni aranžman Tehnoplusa iz Kotora, koji on ima sa Daido metalom prema Zakonima CG morao da ima jedan jasan tok i dokumentacionu osnovu, misleći prije svega na transfer proizovoda namijenjen daljoj prodaji koji je vršen iz centrale Tehnoplusa ka kotorskoj poslovnici. Otpremnice po kojima je pristizala roba u kotorsku poslovnicu, a koje su potpisane od strane predstavnika te poslovnice, nije našao u predmetu, zatim prema čl. 24 Pravilnika o upotrebi poreske registar kase poreski obveznik je dužan da za svaku isporuku proizvoda i usluga izda fiskalni račun koji je kupac obavezan da uzme, na taj način bi se kroz fiskalne račune kupaca Daido metala i fiskalne račune koje je Semendrić dostavljao Tehnoplusu sa druge strane na bazi iste vrste dokumenta nesumnjivo mogla utvrditi činjenica o manjku, sledeća značajna stvar koju je potrebno razjasniti je apsolutno neprimjenjivanje pravilnika o načinu i rokovima za vršenje popisa i usklađivanja knjigovodstvenog stanja sa stvarnim stanjem. Kao vještak finansijske struke, on smatra neprihvatljivim bilo kakve interne prepiske, dogovore i komentare u vezi ozbiljne kategorije kao što je godišnji popis koji je obavezan da bude izvršen na dan 31.12.svake godine, bitna stvar koja je navedena u tom pravilniku je i to da se popis ne vrši samo prebrojavanjem robe, procjenom vrijednosti te robe ili drugim metodama, već se vrši i popis potraživanja i obaveza pravnog lica sa svojim dužnicima, odnosno povjeriocima i taj dokument se naziva izvod otvorenih stavki i čije slanje Daido metalu koje je bilo obavezno po zakonu bi otklonilo sve nedoumice u pogledu potraživanja Tehnoplusa od Daido metala, a što je predmet ovoga spora. Pojasnio je da je u tabelarnom prikazu svog nalaza na mjesečnom nivou prikazao stanje po specifikacijama koje je dostavljeno Daidu i stanje po tim računima koji su dostavljeni Tehnoplusu i u zadnjoj koloni gdje je prikazan iznos razlike na mjesečnom nivou, a stanje sa fiskalne kase se prezentuje u trgovačkoj knjizi, a on nije kontrolisao da li se ta dva stanja slažu, jer je smatrao da to nije relevantno, a ukoliko bi se ta dva stanja slagala, to bi značilo da nedostaju sredstva koja bi trebalo da se naplate od kupaca, a smatrao je da to nije značajno, zato što u ovom slučaju nemaju fiskalne račune koji su dostavljani Daido metalu, odnosno kupcima iz Daido metala, po njihovom ugovoru, tako da mu se kasnije korespodencija i evidentiranje fiskalnih računa kao i utvrđivanje slaganja i neslaganja sa trgovačkom knjigom učinilo manje važnim, tim prije što je u spisima predmeta pronašao i nalaz svoga kolege u kome se navodi da trgovačka knjiga ne sadrži sve elemente koji su propisani, tj. nije razdvojeno evidentirana prodaja robe na kredit i prodaja robe za gotovinu i prodaja za bezgotovinu. Pojasnio je da ukoliko postoji razlika između zbirnog računa za jedan dan i uplata za taj dan, znači da postoji manjak gotovine u kasi na taj dan, jer roba koja je prodata za gotovinu i za koju su izdati fiskalni </span><span class="span1">računi mora biti naplaćena i ukoliko nije, to predstavlja obavezu za plaćanje i nadomještavanje toga naknadno i on smatra da je za tu obavezu odgovoran maloprodajni objekat gdje su izdati računi. Na pitanje da li postoji u konkretnom slučaju pokriće za bezgotovinsko plaćanje, odnosno da li su ikada uplaćena sredstva u iznosu u kojem su otkucani, vještak je objasnio da se specifikacije koje su dostavljene Daido metalu ne slažu sa otkucanim računima, što znači da nemaju pokriće u dokumentima za taj iznos od 32.000,00 eura, s tim što on ne zna koga treba teretiti, dok ne sagleda i precizno kvantifikuje mogućnost zloupotreba usled nedostatka otpremnica, što je već pomenuo kao iz podataka iz godišnjeg popisa, jer smatra da bi na taj način olako dao kvalifikaciju nekog vida protipravnog prisvajanja, iako nije pravnik, a on u spisima predmeta nije pronašao ugovor da je nekom drugom pravnom licu iz maloprodajnog objekta u Škaljarima izdavana roba na ovaj način. Objasnio je da je pitanje da li okrivljeni može da odgovara za račun otpremnicu koju nije potpisao pravno pitanje i da on na to ne može odgovoriti, a na pitanje da li je sa stanovišta finansija validan dokaz račun - otpremnica koji nije dostavljen kupcu i koji nije potpisan od strane kupca kao dokaz da je primio robu, vještak je objasnio da se on u uvodnom izlaganju osvrnuo na pravilnik o upotrebni poreske fiskalne kase kojim je propisano da se kupcu mora izdati račun, da kupac mora uzeti taj račun, naravno ukoliko se radi o isporuci proizvoda potrebno je potpisati otpremnicu tj. dokaz da je kupac primio robu, dok su Pravilnikom o primjeni zakona o porezu na dodatu vrijednost predviđeni obavezni elementi koji svaki račun mora da sadrži, tj. da je svaka proizvoljnost u pogledu obaveznih elemenata isključena, pa je račun morao biti popunjen na propisani način i ovjeren od izdavaoca računa i to nije njegova tvrdnja, već ono što propisuje pravilnik. Vještak je takođe pojasnio da je po zakonu dozvoljeno da otpremnica i fiskalni račun budu na jednom dokumentu, ukoliko su ispunjeni propisani obavezni elementi pdv računa, a ukoliko nijesu u jednom dokumentu, izdaje se fiskalni račun koji prati otpremnicu ili otpremnica prati račun, a po njegovom mišljenju, ukoliko otpremnica nije potpisana, nije izvršen promet, jer da je on rukovodilac ne bi dozvolio da roba izađe iz magacina, a da nema potpis kupca koji je primio predmetnu robu. Vještak je istakao da ostavlja mogućnost za zloupotrebu, jer je poslovni odnos Tehnoplusa i poslovnice kotorskog Tehnoplusa i Daido metala morao da bude strogo dokumentovan, a ovo je samo još jedan od primjera narušavanja ozbiljnosti cijelog postupka. Na pitanje kako okrivljeni može pravdati prodaju ako je bacio drugi primjerak računa i kako može pravdati prodaju te robe i praviti specifikaciju koju šalje Daidu da je tu robu prodao, vještak je odgovorio da on ne znam i ne smatra da je to pitanje za njega, ali je ponovio da je, da bi precizno utvrdili koju robu je okrivljeni prodavao, a koja mu je ostajala na zalihama, a koje su sporne, potrebno imati otpremnice na bazi kojih je zadužena poslovnica u Kotoru i značajan popis sa stanovišta dokumenta IOS, gdje bi se, ako je i postojala namjera za vršenje bilo kakve zloupotrebe, ista na vrijeme otkrila i zaustavila. Dodao je i da je okrivljeni na osnovi crvenih blokova mogao da pravi specifikaciju i šalje istu Daidu, čim je to radio, ali da je on rukovodilac, to ne bi bilo dozvoljeno, a taj crveni blok nije valjan dokument za pravljene specifikacije.</span>
</p>
<p>&nbsp;</p>
<p>
<span class="span1">Iz dopunskog nalaza i mišljenja istog vještaka od 25.05.2015. godine proizilazi da je vještak u prostorijama Tehno plusa u Podgorici tražio na uvid popisne liste obaveznog godišnjeg popisa iz 2005., 2006. i 2007.godine, sa konfirmiranim IOS-ima (izvod iz otvorenih stavki), a vezano za dužničko-povjerilačke odnose sa Daido Metal DOO Kotor. </span><span class="span1">Kako popisnih lista, te time ni stvarnih količina imovine koja se popisuje, kao i potpisanih otpremnica od strane primaoca roba koje su pratile robu upućenu iz Podgorice u Kotor nema, osim utvrđene vrednosne razlike od 32.005,50 eura, a za koju ne postoji dokumentovano pokriće, što je pojašnjeno u osnovnom nalazu, to je vještak naveo da smatra da analizom nepotpune finansijsko-računovodstvene dokumentacije nije moguće utvrditi da li je okrivljeni prisvojio robu kao šef maloprodajnog objekta Tehnoplus u Kotoru, koju robu navodno nije isporučio Daido metalu po izdatim fiskalnim računima. </span>
</p>
<p>&nbsp;</p>
<p>
<span class="span1">Sud je imenovanog vještaka finansijske struke ponovo saslušao na glavnom pretresu od 19.06.2015.godine, kada je vještak naveo da ostaje u svemu</span><span class="span1"> kod osnovnog nalaza i mišljenja od 08.12.2014. godine i dopunskog nalaza od 20.05.2015.godine, te je objasnio da, da bi određena isprava bila smatrana računovodsvenom ispravom mora da sadrži elemente propisane pravilnikom o primjeni poreza na dodatu vrijednost. Dakle, fiskalni računi predstavljaju vjerodostojni dokument na osnovu kojih se može vršiti knjiženje, dok specifikacije u onoj mjeri koji su propisani navedenim pravilnikom, a pod riječima "ne postoji dokumentovano pokriće za utvrđenu razliku" podrazumijeva da bi za iznos od 32,005,50 eura dokumentovano pokriće predstavljalo dodatne specifikacije dostavljene Daido metalu od strane Tehnoplusa Kotor tačno u tom iznosu. Objasnio je da razlika koju je utvrdio između fiskalnih računa i specifikacija koje su dostavljene Daido metalu ne predstavlja dokaz da je manjak nastao u prodavnici Tehno plusa u Kotoru, za nedvosmileno utvrđivanje nastalog manjka jedini ispravan računovodstveni metod je vršenje popisa i na bazi popisnih lista utvrđivanje vrste i količine nedostajuće robe, a fiskalni računi su dokaz da je ta roba prodata, predstavljaju dokaz da je došlo do prodaje, a sa tim novcem treba da se razduži onaj ko je novac i dobio, odnosno poslovni subjekat koji je izvršio prodaju robe, a to je u ovom slučaju prodavnica u Škaljarima, a on nije naišao na dokaz da se prodavnica u Škaljarima razdužila sa prodatom robom, ali nije ga ni tražio, jer bi to trebalo da znači da je trebao da vrši kompletnu reviziju poslovanja prodavnice u Škaljarima i to ne samo prema Daido metalu, već prema svim kupcima, a to mu nije bio zadatak. Naveo je da on ne zna da li je Tehno plus u to vrijeme imao sa bilo kim drugim zaključen ugovor o prodaji na kredit, osim sa Daidom, ali je objasnio da je obaveza rukovodioca pravnog lica da gotov novac na kraju dana uplati na poslovni račun poslovne banke i isti evidentira kao Pazar i na kraju radnog dana razlika između iznosa na fiskalnim računima i uplate gotovog novca predstavlja bezgotovinsko plaćanje i pod pretpostavkom da su radnici Daido metala jedini uzimali robu na kredit, to bi onda bio iznos koji su oni uzeli na kredit. Pojasnio je da trgovačka knjiga predstavlja dio računovodstvene evidencije koja se nalazi u prodajnim objektima, a u kojima se evidentira svaka prodaja iz tog objekta, po svim karakteristikama, a ona sadrži podatke i o primljenoj i o prodatoj robi, a vodi se za svaki maloprodajni objekat posebno, obzirom da se trgovačka knjiga nalazi u objektu, a za vođenje te knjige je zadužen rukovodilac maloprodajnog objekta, koji je dužan da u trgovačkoj knjizi evidentira sve promjene, pa i pristiglu robu u objekat, ali on ne zna da li je zakonski moguće voditi maloprodajni objekat bez trgovačke knjige i da li bi se bez te knjige zabranio rad objekta,a pretpostavlja da je to propisano zakonom o trgovini. Roba se ne može, odnosno ne bi trebala da se stavi u promet prije evidentiranja u trgovačkoj knjizi, a prilikom popisa robe se ne vrši upoređivanje između stanja robe u objektu i stanja u trgovačkoj knjizi, popis se vrši na drugi način i trgovačka knjiga sa tim nema veze. Rukovodilac objekta može i mora da ima precizan uvid u stanje robe koja se nalazi u </span><span class="span1">njegovom objektu, odnosno uvid u stanje robe koja je izašla iz objekta, a period čuvanja trgovačke knjige je pet godina. Dodao je da je izvršio uvid u sve specifikacije, ali nije mogao precizno da odredi u koje, tako da se nije mogao izjasniti da li se podaci iz tih specifikacija koje je dostavio okrivljeni slažu sa iznosom, odnosno podacima koje je dostvio Daido metal. Istakao je da kada u svom nalazu spominje fiskalne račune, misli na  račune-otpremnice koje su provedene kao dokaz na predlog tužioca, a ako na otpremnici piše da treba potpis primaoca robe onda treba, a on ne može znati da li je došlo do primopredaje robe, a svi računi otpremnice Tehnoplusa su evidentirani u dokumentaciji Tehnoplusa. Objasnio je da postoji više vrsta poslovnih transakcija, ako se radi o kupoprodaji dovoljan dokaz je davanje fiskalnog računa kupcu i čuvanje primjerka fiskalnog računa, a obzirom da je u konkretnom slučaju fiskalni račun ujedno i otpremnica bilo je neophodno da ta otpremnica bude potpisana od strane primaoca robe. Na pitanje na koji način bi se lager maloprodaje Kotor, pod pretpostavkom da je roba došla u Kotor, razdužio sa robom po spornim otpremnicama iz oputžnog akta, odgovorio je da se razdužuje na način davanja fiskalnih računa, na osnovu davanja otpremnica i dolazi se do knjigovodstvenog stanja zaliha robe u objektu, a u trgovačkoj knjizi se evidentira sva roba, dok nije mogao u trgovačkoj knjizi naći otpremnicu na iznos od dvijehiljade i nešto.</span>
</p>
<p>&nbsp;</p>
<p>
<span class="span1">Iz ugovora o prodaji na kredit za 2005. godinu od 04.03.2005. godine proizilazi da je isti zaključen između “Tehno Plus” Podgorica kao prodavca, kojeg zastupa Dragan Andrijašević i “Daido Metal Kotor AD” kao kupca, a predmet ugovora je prodaja robe iz programa prodavca na odloženo plaćanje – kredit i istim se prodavac obavezao da će na osnovu ovog ugovora isporučiti robu iz svog programa kupcu za potrebe njegovih radnika u svom prodajnom objektu u Podgorici, te je odobrio kredit radnicima kupca do iznosa koji odredi kupac, što potvrđuje ovjerom na potvrdi koju daje radniku korisniku kredita, a navedenu potvrdu radnik korisnik kredita prilaže prilikom kupovine i ista predstavlja garanciju kreditne sposobnosti korisniku kredita radnika. Ugovoreno je i da radniku korisniku kredita, kupac može izdati samo jednu original potvrdu za uzimanje robe na kredit kod prodavca, a radniku kupca, kao neposrednom korisniku kredita, isti je odobren pod uslovima da je ukupan duf podijeljen na osam jednakih mjesečnih rata, koje kupac uplaćuje na žiro račun prodavca, u roku dospijeća mjesečnih rata, mjesečno do 15. u mjesecu na osnovu dostavljenog računa i rješenja o administrativnoj zabrani.  </span>
</p>
<p>&nbsp;</p>
<p>
<span class="span1">Iz potvrde o podnijetoj odjavi na osiguranje od 29.11.2011. godine proizilazi da je ista podnijeta navedenog dana od strane ovlašćenog lica DOO “Tehno plus” Podgorica kao obveznika plaćanja doprinosa, a za osiguranika Semendrić Samira, koji je to svojstvo stekao dana 01.07.2006.godine, a koje svojstvo mu je prestalo 01.08.2007.godine. </span>
</p>
<p>&nbsp;</p>
<p>
<span class="span1">Iz izvoda otvorenih stavki "Tehno plus" od 10.02.2012. godine proizilazi da je Daido Metal u cjelini osporio iznos od 31.683,87 eura, jer na dan 30.11.2007. godine nije bilo duga, a navedeno je potpisano od strane S. Ivardić. </span>
</p>
<p>&nbsp;</p>
<p>
<span class="span1">Iz spiska zaposlenih "Daido metal" Kotor za septembar i oktobar 2007. godine proizilazi da su radnici Daido metala kod Tehno plusa u septembru 2007.godine imali dug u vrijednosti od 117,32 eura, od čega su u mjesec oktobar prenijeta dugovanja za dva radnika u ukupnom iznosu od 38,66 eura, koji su do kraja mjeseca isplaćeni. </span>
</p>
<p>&nbsp;</p>
<p>
<span class="span1">Iz konta 2210 "Daido metal" Kotor proizilazi da je ukupan saldo za Daido metal na dan 31.12.2008.godine iznosio 31.683,87 eura. </span>
</p>
<p>&nbsp;</p>
<p>
<span class="span1">Iz spiska radnika "Daido metala" upućenog istom od strane "Tehnoplusa" dana 09.01.2006. godine, 06.02.2006. godine, 10.04.2006. godine, 10.05.2006. godine, 07.07.2006. godine i 07.09.2006. godine proizilazi da su u istima navedeni radnici Daida koji su iskoristili pravo na devetomjesečni kredit za kupovinu robe u maloprodajnom objektu Tehnoplusa, i to za mjesec decembar 2005.godine sa zaduženjem u ukupnom iznosu od 4.264,00 eura, za mjesec januar 2006.godine sa zaduženjem u ukupnom iznosu od 2.935,00 eura, za mjesec mart 2006.godine sa zaduženjem u ukupnom iznosu od 2.806,00 eura, za mjesec maj 2006.godine sa zaduženjem u ukupnom iznosu od 2.899,00 eura, zatim sa zaduženjem u ukupnom iznosu od 2.271,00 eura, po spisku od 07.07.2006.godine i sa ukupnim zaduženjem od 900,00 eura po spisku radnika od 07.09.2006.godine. </span>
</p>
<p>&nbsp;</p>
<p>
<span class="span1">Iz obustave za oktobar za Kašćelan Dušana proizilazi da je ista sačinjena u rukopisu od strane “Tehnoplusa” Kotor, a za televizor u iznosu od 150,00 eura. </span>
</p>
<p>&nbsp;</p>
<p>
<span class="span1">Iz spiska radnika od 10.10.2006. godine, 11.12.2006. godine i 11.01.2007. godine proizilazi da je ukupno zaduženje radnika Daido metala 1.858,00 eura po spisku od 10.10.2006. godine, u iznosu od 1.047,00 eura po spisku od 11.12.2006. godine i u iznosu od 1.029,00 eura za mjesec decembar 2006. godine po spisku od 11.01.2007.godine. </span>
</p>
<p>&nbsp;</p>
<p>
<span class="span1">Iz potvrde br. 1 o preuzimanju robe od 15.01.2007. godine proizilazi da je Zdenko Todorović preuzeo robu od Tehnoplusa, prodavnice Tehnik u Kotoru, u ukupnom iznosu od 225,00 eura.  </span>
</p>
<p>&nbsp;</p>
<p>
<span class="span1">Iz br. 3 od 23.01.2007. godine proizilazi da je Darko Grgurević preuzeo robu od Tehnoplusa, prodavnice Tehnik u Kotoru, u ukupnom iznosu od 128,00 eura. </span>
</p>
<p>&nbsp;</p>
<p>
<span class="span1">Iz potvrde br. 4 od 26.01.2007. godine proizilazi da je Tomislav Perović preuzeo robu od Tehnoplusa, prodavnice Tehnik u Kotoru, u ukupnom iznosu od 157,00 eura. </span>
</p>
<p>&nbsp;</p>
<p>
<span class="span1">Iz spiska radnika "Daido metala" od 09.03.2007. godine proizilazi da je isti dostavljen od strane Tehno plusa, a u istom su navedeni radnici Daida koji su iskoristili pravo na devetomjesečni kredit za kupovinu robe u njihovom maloprodajnom objektu za mjesec februar 2007.godine, sa zaduženjem u ukupnom iznosu od 348,00 eura. </span>
</p>
<p>&nbsp;</p>
<p>
<span class="span1">Iz izvedenog stanja uplata za period 2005. do 2007.godine proizilazi da je dug Daido Metala prema Tehnoplusu iznosio za 2005.godinu: mjesec mart 4.259,00 eura, za april 2.360,00 eura, za maj 2.281,00 eura, za jun 1.362,00, za jul 2.173,00 eura, za avgust 1.793,00 eura, za septembar 2.460,00 eura, za oktobar 2.460,00 eura, za novembar 2.153,00 eura i za decembar 4.264,00 eura, zatim za 2006.godinu: za mjesec januar 2.595,00 eura, februar 1.521,00 eura, mart 2.806,00 eura, za april 2.899,00 eura, za maj 2.382,00 eura, za jun 2.271,00, za avgust 900,00 eura, za septembar 1.858,00 eura, za </span><span class="span1">oktobar 150,00 eura, za novembar 1.047,00 eura i za decembar 831,00 eura, a u 2007.godini za mjesec januar 708,00 eura i za februar 348,00 eura, mart 00,00 eura, za april 00,00 eura, za maj 262,00 eura, dok je stanje po fiskalnim računima dostavljenim Tehnoplusu za istu godinu iznosilo: za mjesec januar 00,00 eura, februar 671,00 eura, mart 6.752,00 eura, za april 3.586,00 eura, za maj 1.450,00 eura, iz čega proizilazi da je razlika između stanja po specifikacijama dostavljenim Daido Metalu sa jedne strane, te stanja po fiskalnim računima dostavljenim Tehnoplusu, sa druge strane po mjesecima iznosila: za mjesec januar -708,00 eura, februar 585,00 eura, mart 6.752,00 eura, april 3.586,00 eura i maj 1.188,00 eura, odnosno ukupna razlika za 2007.godinu je iznosila 11.403,00 eura.</span>
</p>
<p>&nbsp;</p>
<p>
<span class="span1">Iz pregleda uplata sa iznosom razlika za 2005. godinu proizilazi da razlika između uplata prema evidenciji Daido metala i evidenciji Tehnoplusa iznosi 637,00 eura. </span>
</p>
<p>&nbsp;</p>
<p>
<span class="span1">Iz kartice finansijskog poslovanja "Tehno plus" za 01.01.2005. do 31.12.2005. godine proizilazi da je ukupan dug Daido metala prema Tehnoplusu iznosio 11.609,61 eura.</span>
</p>
<p>&nbsp;</p>
<p>
<span class="span1">Iz računa br. 05K-03/05 proizilazi da je Daido Metal kao kupac od Tehnoplusa kao prodavca kupio robu u iznosu od 1.619,00 eura, u iznosu od 1.157,00 eura po računu br. 6K-03/05, u iznosu od 859,00 eura po računu br. 7K-03/05, u iznosu od 1.854,00 eura po računu br. 11K-04/05, u iznosu od 2.281,00 eura po računu br. 15K-06/05, u iznosu od 1.004,00 eura po računu br. 18K-06/05, u iznosu od 1.647,00 eura po računu br. 20K-07/05, u iznosu od 618,00 eura po računu br. 27K-07/05, u iznosu od 655,00 eura po računu br. 28K-07/05, u iznosu od 530,00 eura po računu br. 29K-07/05, u iznosu od 465,00 eura po računu br. 32K-07/05, u iznosu od 613,00 eura po računu br. 33K-08/05, u iznosu od 589,00 eura po računu br. 39K-09/05, u iznosu od 255,00 eura po računu br. 41K-09/05, u iznosu od 314,00 eura po računu br. 42K-09/05, u iznosu od 335,00 eura po računu br. 45K-09/05, u iznosu od 295,00 eura po računu br. 48K-09/05, u iznosu od 79,00 eura po računu br. 49K-09/05, u iznosu od 79,00 eura po računu br. 50K-09/05, u iznosu od 495,00 eura po računu br. 52K-09/05, u iznosu od 705,00 eura po računu br. 55K-09/05, u iznosu od 79,00 eura po računu br. 56K-10/05, u iznosu od 578,00 eura po računu br. 57K-10/05, u iznosu od 275,00 eura po računu br. 58K-10/05, u iznosu od 50,00 eura po računu br. 60K-10/05, u iznosu od 1.228,00 eura po računu br. 61K-10/05, u iznosu od 170,00 eura po računu br. 62K-10/05, u iznosu od 1.012,00 eura po računu br. 66K-10/05, u iznosu od 170,00 eura po računu br. 68K-11/05, u iznosu od 549,00 eura po računu br. 69K-11/05, u iznosu od 346,00 eura po računu br. 71K-11/05, u iznosu od 1.338,00 eura po računu br. 72K-11/05, u iznosu od 2.685,00 eura po računu br. 76K-12/05, u iznosu od 914,00 eura po računu br. 73K-12/05, u iznosu od274,00 eura po računu br. 74K-12/05 i u iznosu od 216,00 eura po računu br. 75K-12/05. </span>
</p>
<p>&nbsp;</p>
<p>
<span class="span1">Sud je uvidom u spisak obustava za period mart 2005. do oktobra 2007. godine utvrdio da je u istima naveden spisak radnika Daido Metala koji su uzimali robu na kredit u Tehnoplusu, sa pojedinačnim iznosima za mjesece u gore navedenom periodu.  </span>
</p>
<p>&nbsp;</p>
<p>
<span class="span1">Iz prikaza razlika za period januar - decembar 2006. godine proizilazi da ukupna razlika iznosi 21.239,50 eura. </span>
</p>
<p>&nbsp;</p>
<p>
<span class="span1">Iz kartice finansijskog knjigovodstva za konto 2210 "Tehno plusa" za 01.01.2006.-31.12.2006.godine proizilazi da je ukupan dug Daido Metala prema Tehno plusu iznosio 25.472,42 eura.</span>
</p>
<p>&nbsp;</p>
<p>
<span class="span1">Iz računa otpremnice br. 01 proizilazi da je Daido Metal kod Tehnoplusa, prodavnice Tehnik Kotor u Škaljarima kupio robu u ukupnom iznosu od 1.795,00 eura, zatim u iznosu od 270,00 eura po računu otpremnici br. 05, u iznosu od 1.297,00 eura po računu otpremnici br. 05, u iznosu od 916,00 eura po računu otpremnici br. 06, u iznosu od 916,00 eura po računu otpremnici br. 08, u iznosu od 591,00 eura po računu otpremnici br. 09, u iznosu od 407,00 eura po računu otpremnici br. 12, u iznosu od 2.660,00 eura po računu otpremnici br. 16, u iznosu od 896,00 eura po računu otpremnici br. 18, u iznosu od 237,00 eura po računu otpremnici br. 20, u iznosu od 1.300,00 eura po računu otpremnici br. 21, u iznosu od 572,00 eura po računu otpremnici br. 24, u iznosu od 736,00 eura po računu otpremnici br. 26, u iznosu od 896,00 eura po računu otpremnici br. 27, u iznosu od 300,00 eura po računu otpremnici br. 30, u iznosu od 200,00 eura po računu otpremnici br. 33, u iznosu od 742,00 eura po računu otpremnici br. 35, u iznosu od 775,00 eura po računu otpremnici br. 37, u iznosu od 755,00 eura po računu otpremnici br. 38, u iznosu od 1.677,00 eura po računu otpremnici br. 40, u iznosu od 299,00 eura po računu otpremnici br. 41, u iznosu od 1.139,00 eura po računu otpremnici br. 42, u iznosu od 250,00 eura po računu otpremnici br. 44, u iznosu od 1.081,00 eura po računu otpremnici br. 45, u iznosu od 1.327,00 eura po računu otpremnici br. 47, u iznosu od 530,00 eura po računu otpremnici br. 48, u iznosu od 1.810,00 eura po računu otpremnici br. 50, u iznosu od 1.553,00 eura po računu otpremnici br. 51, u iznosu od 1.077,00 eura po računu otpremnici br. 54, u iznosu od 934,00 eura po računu otpremnici br. 55, u iznosu od 1.155,00 eura po računu otpremnici br. 56, u iznosu od 1.035,00 eura po računu otpremnici br. 57, u iznosu od 373,00 eura po računu otpremnici br. 58, u iznosu od 645,00 eura po računu otpremnici br. 61, u iznosu od 653,00 eura po računu otpremnici br. 63, u iznosu od 700,00 eura po računu otpremnici br. 66, u iznosu od 627,00 eura po računu otpremnici br. 68, u iznosu od 1.224,00 eura po računu otpremnici br. 70, u iznosu od 815,00 po računu otpremnici br. 71, u iznosu od 435,00 eura po računu otpremnici br. 73, u iznosu od 749,00 eura po računu otpremnici br. 74, u iznosu od 520,00 eura po računu otpremnici br. 76, u iznosu od 404,00 eura po računu otpremnici br. 78, u iznosu od 504,00 eura po računu otpremnici br. 83, u iznosu od 20,50 eura po računu otpremnici br. 84, u iznosu od 2.142,00 eura po računu otpremnici br. 103, u iznosu od 754,00 eura po računu otpremnici br. 105 i u iznosu od 540,00 eura po računu otpremnici br. 01. </span>
</p>
<p>&nbsp;</p>
<p>
<span class="span1">Iz dnevnog pazara prodaja br. 256 proizilazi da je ukupan pazar na dan 22.12.2006.godine iznosio 832,00 eura. </span>
</p>
<p>&nbsp;</p>
<p>
<span class="span1">Iz računa br. 02-12/06 proizilazi da je SZR Sanja iz Kotora od Tehno plusa, prodavnice Tehnik u Kotoru, Škaljarima, kupila robu u iznosu od 252,00 eura, dok iz računa br 03-12/06 proizilazi da je Dom za gluvu djecu iz Kotora od Tehno plusa, prodavnice Tehnik u Kotoru, Škaljarima, kupio robu u ukupnom iznosu od 40,00 eura.</span>
</p>
<p>&nbsp;</p>
<p>
<span class="span1">Iz prikaza razlika za 2007. godinu proizilazi da razlika za period od januara do maja te godine iznosi 11.403,00 eura. </span>
</p>
<p>&nbsp;</p>
<p>
<span class="span1">Iz kartice finansijskog poslovanja "Tehno plus" za 01.01.2007.-31.12.2007. godine proizilazi da</span><span> </span><span class="span1">je ukupno dugovanje Daido metala prema Tehnoplusu 31.712,98.</span>
</p>
<p>&nbsp;</p>
<p>
<span class="span1">Iz računa br. 04/07 proizilazi da je Daido Metal kod Tehnoplusa, prodavnice Tehnik u Kotoru, u Škaljarima, kupio robu u ukupnom iznosu od 671,00 euro i u iznosu od 1.757,00 eura po računu br. 05/07. Iz računa br. 01/07 proizilazi da je Luka Kotor u prodavnici Tehnik u Kotoru uzela robu u iznosu od 236,00 eura, u istoj prodavnici je DOO Lovanja kupilo robu u iznosu od 50,00 eura po računu br. 02/07, a DOO Elite robu u iznosu od 293,00 eura po računu br. 03/07. Dalje, iz računa br. 01/07 proizilazi da je Diners Club International u Tehnoplusu u Podgorici uzeo robu u iznosu od 540,55 eura, zatim u iznosu od 198,00 eura po računu br. 02/07. Zatim, iz računa br. 06/07 proizilazi da je DOO Balloon u prodavnici Tehnik u Kotoru uzeo robu u vrijednosti od 28,00 eura, a Psihijatrijska bolnica je uzela robu u vrijednosti od 34,00 eura po računu br. 07/07, DOO City shop je uzeo robu u vrijednosti od 133,50 eura po računu br. 08/07, DOO Miraro u vrijednosti od 198,00 eura po računu br. 09/07. Takođe proizilazi da je Opportunity Bank u Tehnoplusu u Podgorici uzeo robu u vrijednosti od 921,50 eura, a po računu broj 01/07, u vrijednosti od 589,76 eura po računu br. 02/07 i u vrijednosti od 139,68 eura po računu br. 03/07. Daido metal je u prodavnici Tehnik u Škaljarima kupio robu u iznosu od 1.069,00 eura po računu br. 10/07, zatim po računu br. 11/07 je uzeo robu u vrijednosti od 549,00 eura, kao i robu u vrijednosti od 1.294,00 eura po računu br. 12/07, dalje Daido metal je uzeo robu u vrijednosti od 2.083,00 eura po računu br. 15-03/07. </span><span class="span1">Po</span><span class="span1"> računu br. 16-03/07 Brent DOO iz Kotora je u prodavnici Tehnik u Kotoru uzeo robu u vrijednosti od 290,00 eura, a po računu br. 17-03/07 u vrijednosti od 30,00 eura. Daido Metal je u navedenoj prodavnici kupio robu u vrijednosti od 1.995,00 eura po računu br. 14-04/07, a u vrijednosti od 183,00 eura po računu br. 13-04/07, zatim u vrijednosti od 1.408,00 eura po računu br. 16-04/07. Iz računa br. 04/07 prozilazi da je Opportunity bank u Tehnoplusu kupio robu u vrijednosti od 17,46 eura, a iz računa br. 15-04/07 proizilazi da je Ministarstvo pomorstva i saobraćaja u prodavnici Tehnik uzelo robu u vrijednosti od 360,00 eura, dok iz računa br. 17-04/07 proizilazi da je City shop u navedenoj prodavnici kupio robu u vrijednosti od 34,00 eura, a po računu br. 18-04/07 u vrijednosti od 30,00 eura, dok je Fakultet za pomorstvo Kotor kupio robu u vrijednosti od 70,00 eura po računu br.  19-04/07. Iz računa br. 20-05/07 proizilazi da je Daido metal u prodavnici Tehnik u Kotoru kupio robu u iznosu od 1.450,00 eura, a Psihijatrijska bolnica Kotor u vrijednosti od 27,00 eura, po računu br. 21-05/07.</span>
</p>
<p>&nbsp;</p>
<p>
<span class="span1">Iz pazara za 01.03.2007. godine sa računima proizilazi da je dnevni pazar za navedeni dan bio 5.790,54 eura, od čega je od strane prodavnice Tehnik u Kotoru Tehnoplusu u Podgorici uplaćen iznos od 1.250,55 eura. </span>
</p>
<p>&nbsp;</p>
<p>
<span class="span1">Iz dnevnog pazara prodaje br. 30 proizilazi da je pazar na dan 01.03.2007.godine bio 5.861,00 eura plus 198,00 eura, kako to proizilazi iz dnevnog pazara br. 31. </span>
</p>
<p>&nbsp;</p>
<p>
<span class="span1">Iz knjiženja rabata od 01.03.2007. godine proizilazi da je ukupan popust bio 268,46 eura sa PDV-om.</span>
</p>
<p>&nbsp;</p>
<p>
<span class="span1">Iz dopisa od 01.03.2006. godine proizilazi da je u maloprodajnom objektu Tehnik Kotor došlo do greške prilikom kucanja na kasi, te je umjesto šifre 4147 otkucana šifra 4149, a navedeni dopis je potpisan od strane Andrijane Kalezić. </span>
</p>
<p>&nbsp;</p>
<p>
<span class="span1">Iz uplate pazara za 06.03.2007. godine proizilazi da je za navedeni dan na ime pazara od strane prodavnice Tehnik Tehnoplusu u Podgorici uplaćen iznos od 2.000,35 eura. </span>
</p>
<p>&nbsp;</p>
<p>
<span class="span1">Iz knjiženja rabata od 06.03.2007. godine proizilazi da je za navedeni dan dat popust od 59,65 eura sa PDV-om. </span>
</p>
<p>&nbsp;</p>
<p>
<span class="span1">Iz dopisa od 06.03.2007. godine proizilazi da je u maloprodajnom objektu Tehnik Kotor došlo do greške prilikom kucanja na kasi, pa je televizor u vrijednosti od 198,00 eura greškom otkucan na ček, umjesto na gotovinu, a električni šporet je greškom otkucan na gotovinu, umjesto na ček, a navedeni dopis je za Tehno plus potpisala Andrijana Kalezić. Iz dopisa od 06.03.2006. godine proizilazi da je u maloprodajnom objektu Tehnik Kotor došlo do greške prilikom kucanja na kasi, pa je umjesto šifre 4206 otkucana šifra 4205, a navedeni dopis je za Tehno plus potpisala Andrijana Kalezić.</span>
</p>
<p>&nbsp;</p>
<p>
<span class="span1">Iz uplate pazara za 07.03.2007. godine proizilazi da je prodavnica Tehnik u Kotoru na ime pazara Tehnoplusu u Podgorici uplatila iznos od 1.883,20 eura. </span>
</p>
<p>&nbsp;</p>
<p>
<span class="span1">Iz dopisa od 07.03.2006. godine proizilazi da je u maloprodajnom objektu Tehnik Kotor došlo do greške prilikom kucanja na kasi, pa je umjesto šifre 4483 otkucana šifra 4487, a navedeni dopis je za Tehno plus potpisala Andrijana Kalezić.</span>
</p>
<p>&nbsp;</p>
<p>
<span class="span1">Iz uplate pazara za 08.03.2007. godine proizilazi da je prodavnica Tehnik u Kotoru na ime pazara Tehnoplusu u Podgorici uplatila iznos od 2.183,05 eura. </span>
</p>
<p>&nbsp;</p>
<p>
<span class="span1">Iz dnevnog pazara br. 35 proizilazi da je ukupna vrijednost prodate robe za dan 08.03.2007.godine iznosila 3.479,00 eura, a iz knjiženja rabata od 08.03.2007. godine proizilazi da je ukupan rabat za navedeni dan iznosio 64,95 eura, sa PDV-om. </span>
</p>
<p>&nbsp;</p>
<p>
<span class="span1">Iz uplate pazara za 27.03.2007. godine proizilazi da je prodavnica Tehnik u Kotoru na ime pazara Tehnoplusu u Podgorici uplatila iznos od 598,15 eura, a iz dnevnog pazara br. 49 proizilazi da je prodata roba u ukupnoj vrijednosti od 3.026,50 eura, a za dan 27.03.2007.godine, dok je popust koji je dat navedenog dana ukupno iznosio 28,35 eura, što proizilazi iz knjiženja rabata za 27.03.2007. godine.</span>
</p>
<p>&nbsp;</p>
<p>
<span class="span1">Iz dopisa od 07.03.2007. godine proizilazi da je u maloprodajnom objektu Tehnik Kotor došlo do greške prilikom kucanja na kasi, pa je umjesto šifre 3765 otkucana šifra 3858, a potpis koji se nalazi na istom je nečitak.</span>
</p>
<p>&nbsp;</p>
<p>
<span class="span1">Iz uplate pazara za 03.04.2007. godine proizilazi da je prodavnica Tehnik u Kotoru na ime pazara Tehnoplusu u Podgorici uplatila iznos od 896,15 eura, a iz prodaje br. 53 proizilazi da je prodata roba u ukupnoj vrijednosti od 3.038,50 eura, a za dan </span><span class="span1">03.04.2007.godine, dok je popust koji je dat navedenog dana ukupno iznosio 18,35 eura, što proizilazi iz knjiženja rabata za 03.04.2007. godine.</span>
</p>
<p>&nbsp;</p>
<p>
<span class="span1">Iz pazara za 04.04.2007. godine proizilazi da je prodavnica Tehnik u Kotoru na ime pazara Tehnoplusu u Podgorici uplatila iznos od 1.129,10 eura, a iz prodaje br. 55 proizilazi da je prodata roba u ukupnoj vrijednosti od 3.045,00 eura, a za dan 04.04.2007.godine, dok je popust koji je dat navedenog dana ukupno iznosio 32.94 eura, što proizilazi iz knjiženja rabata za 04.04.2007. godine.</span>
</p>
<p>&nbsp;</p>
<p>
<span class="span1">Iz dnevnog pazara br. 56 proizilazi da je na dan 03.05.2007.godine prodata roba u ukupnoj vrijednosti od 1.477,00 eura.</span>
</p>
<p>&nbsp;</p>
<p>
<span class="span1">Iz izvoda iz kaznene evidencije za okrivljenog Ministarstva pravosuđa R.Hrvatske proizilazi da je isti ranije osuđivan presudom Osnovnog suda u Herceg Novom K.br. 81/06 od 26.06.2006.godine, a koja je postala pravosnažna dana 27.02.2007.godine, zbog krivičnog djela falsifikovanje isprave iz čl. 412 st. 1 u vezi sa čl. 49 st. 1 Krivičnog zakonika, na kaznu zatvora u trajanju od 30 dana uslovno na jednu godinu. </span>
</p>
<p>&nbsp;</p>
<p>
<span class="span1">Iz specifikacija i potvrda koje je okrivljeni dostavio, a u koje je sud izvršio uvid, proizilazi da je u septembru 2005.godine ukupno zaduženje radnika Daido metala, koji su iskoristili pravo na devetomjesečni kredit u maloprodajnom objektu Tehnoplusa u Kotoru, Škaljari, u prodavnici Tehnik, iznosilo 2.460,00 eura, u oktobru 2005.godine 2.460,00 eura, u novembru 2005.godine 3.186,00 eura, u decembru 2005.godine 4.264,00 eura, dalje u januaru 2006.godine je iznosilo 2.935,00 eura, zatim u februaru 2006. godine 1.521,00 euro, u martu 2006. godine zaduženje je iznosilo 2.806,00 eura, u aprilu 2006.godine 2.899,00 eura, u maju 2006.godine je iznosilo 2.382,00 eura, u junu 2.271,00 euro, u avgustu 2006.godine zaduženje radnika Daido metala je iznosilo 900,00 eura, a u septembru 2006.godine 1.858,00 eura. Dalje, zaduženje radnika Daido metala je u oktobru 2006.godine iznosilo 150,00 eura, u novembru 2006.godine 1.047,00 eura, u decembru 2006.godine 1.029,00 eura, zatim u februaru 2007.godine 348,00 eura i u martu 2007.godine 980,00 eura.</span>
</p>
<p>&nbsp;</p>
<p>
<span class="span1">Sud je odbio predlog da se provede novo finansijsko vještačenje i da se isto povjeri Ekonomskom fakultetu u Podgorici, a iz razloga što sud smatra da je činjenično stanje u ovom predmetu dovoljno rasvijetljeno, te da je vještak finansijske struke Slavko Gačević u svom osnovnom nalazu i dopunama tog nalaza razjasnio sve ono što je bilo sporno, te da bi novim vještačenjem samo došlo do odugovlačenja postupka.</span>
</p>
<p>&nbsp;</p>
<p>
<span class="span1">Cijeneći sve izvedene dokaze pojedinačno, kao i u njihovoj međusobnoj povezanosti, shodno čl. 370 st. 3 ZKP-a, sud je našao da okrivljeni nije učinio krivično djelo zloupotreba položaja u privrednom poslovanju iz čl. 272 st. 2 u vezi st. 1 Krivičnog zakonika. </span>
</p>
<p>&nbsp;</p>
<p>
<span class="span1">Naime, okrivljeni je u svojoj odbrani objasnio da je njega Dragan Andrijašević, sa kojim je bio dugogodišnji prijatelj, dva mjeseca prije otvaranja radnje u Škaljarima, a koja je otvorena dana 17.12.2004.godine, zamolio da nađe pogodan poslovni prostor i radnike koji će da rade kod njega, a prva roba koja je stigla u prodavnicu nije stigla po </span><span class="span1">otpremnici, već je došla po spisku koji je donio vozač. U to vrijeme, pa do avgusta 2006.godine, on je radio u Vojsci Crne Gore, pa kako nije bio u mogućnosti da postigne da otvara i zatvara radnju, to su se ključevi od prodavnice i magacina nalazili kod radnika koji su u to vrijeme bili zaposleni u radnji, prvo Mladen Mišica iz Kotora, koji je sa njim preduzimao sve radnje prije otvaranja prodavnice, a koje su bile potrebne radi njenog otvaranja, i koji je u toku decembra 2004.godine radio sav prijem robe i koji je obavljao sve ostale radnje vezano za prodaju, a nakon što je on u januaru 2005.godine dao otkaz, u prodavnici se zaposlio Vlado Otašević, koji je takođe dao otkaz u avgustu 2005.godine i nakon toga su se u radnji zaposlili Dušan Jablan i Mladen Baštrica, koji su radili u prodavnici do njenog zatvaranja 21.03.2007.godine. Kako je on u tom periodu boravio u radnji </span><span class="span1">do tri sata dnevno u popodnevnim časovima, to su pazare koji su bili ostvarivani tokom dana uplaćivali radnici koji su u to vrijeme bili zaposleni, kao i prilagali uplatnice, a sav ostali novac ostvaren u prometu se nalazio kod tih radnika, koji su imali za obavezu da po njegovom dolasku u radnju daju obrazloženje odakle je taj novac i kako je pazar nastao, a tu se nalazio novac od prodate robe koja je kucana na fiskalnoj kasi, novac od robe koja je prodata, a nije kucana na fiskalnoj kasi i za koju su izdati samo blok računi, dok je on da bi kontrolisao šta radnici rade imao svesku evidencije, u kojoj su se se evidentirale sve promjene vezane za robu i novac koji se nalazio u radnji i kada bi on došao u radnju zajedno bi sa radnikom koji je bio u smjeni sravnio evidenciju iz te sveske, odnosno šta je prodato, po kojoj cijeni, da li je kucano ili ne, ako je prodato po nekom drugom osnovu odnosno virmanski, ili kreditnom karticom i na kredit sa Daido Metalom, jer je to bila jedina firma sa kojom su radili kredit na taj način, te je on nakon tog sravnivanja stanja iz sveske dva do tri puta nedeljno, a na osnovu lager liste prodavnice maloprodaje u Kotoru koju mu je dostavila Andijana Kalezić iz Tehnoplusa elektronskom poštom, kontrolisao stanje robe u magacinu, odnosno nešto kao popis, nekad kompletan, nekad djelimičan i uvijek je nađeno stanje kontrolisao lager listom. Objasnio je da su u njegovom odsustvu, u jutarnjim časovima svakim radnim danom, radnici koji su bili zaposleni u prodavnici imali obavezu da Andrijani Kalezić dostave spisak prodate robe i po kom osnovu, što je bilo potrebno da bi Andrijana mogla da vrši ažuriranje trgovačke knjige za svaki dan, a pored navedenog, njegova obaveza koju je dobio od strane Andrijaševića je bila da svakodnevno sastavlja izvještaj o cjelokupnom prometu i promjenama u radnji za vrijeme prethodnog dana, sa posebnim akcentom na stanje gotovine, a te izvještaje je slao elektronskom poštom Đurović Maji u računovodstvu Tehnoplusa, koje je od strane Andrijaševića bilo zaduženo da ga finansijski prati, pa je sve te dnevne izvještaje Đurović Maja spajala u mjesečne izvještaje, usaglašavala sa njim sva sporna pitanja u vezi mjesečnog izvještaja i tako obrađene slala ih Andrijašević Draganu kao konačne, a u te mjesečne izvještaje su se upisivali za svaki radni dan prodati artikli poimenično, cijena po kojoj su prodati, način plaćanja, stanje gotovine, prodaja na druge načine odnosno kartice, virmani, krediti i drugi troškovi (kirija, struja, telefon, voda, plate, gorivo), na osnovu tog izvještaja se formirao ukupan mjesečni promet u toku prethodnog mjeseca i onog momenta kada se taj izvještaj dostavio Andrijaševiću, on i Đurović su konstatovali da su taj posao kontrole završili. Pored navedenog, dnevne izvještaje su slali i Kalezić Andrijani, i pored tog jutarnjeg izvještaja, taj izvještaj je sačinjavao ukupan promet od prethodnog dana samo od elemenata koji su bitni za vođenje trgovačke knjige, odnosno tu se nije upisivala gotovina. U mjesečne izvještaje se pored navedenog upisivao i sadržaj svake fakture za robu koja je izdata prema radnicima Daido Metala, to je bilo važno samo zbog gotovine </span><span class="span1">koja se na taj način ostvarivala, da bi Andrijašević imao uvid u potpuno stanje gotovine u radnji. Pored evidencije u mjesečnom izvještaju, fakture robe koje su izdate radnicima Daido Metala su dostavljane i Andrijani Kalezić na dalje knjiženje i Đurović Maji na kontrolu i provjeru redovnosti uplata Daido Metala prema Tehnoplusu. Đurović Maja je jedina imala uvid u karticu dugovanja i potraživanja prema Daido Metalu od strane Tehnoplusa, svaki mjesec je imala stanje u ukupna potraživanja Tehnoplusa prema Daido Metalu, takođe je imala kontakt sa računovodstvom u Daido Metalu, tako da je sve eventualne nastale probleme mogla da rješava neposredno sa računovodstvom Daido Metala. Dogovor o poslovnoj saradnji između Tehnoplusa i Daido Metala je postigao Andrijašević Dragan sa tadašnjim šefom računovodstva Daido Metala Svetlanom Ivardić i po postizanju dogovora, Andrijašević ga je pozvao da zajedno odu do Daido Metala u martu 2005. godine kod g-đe Ivardić, da se isti potpiše i ovjeri i tom sastanku su prisustvovali on, Andrijašević Dragan i g-đa Ivardić, i tom prilikom je ugovor, koji je donesen gotov od strane Andrijašević Dragana, ovjeren od strane Daido Metala. U toku sastanka postignut je dogovor da radnici Daido Metala u radnji ne donose pojedinačno potvrde o zaposlenju, već da će računovodstvo Daido Metala redovno dostavljati ažurne spiskove zaposlenih, a sve u cilju pojednostavljenja procedure prodaje, a na istom sastanku je dogovoreno, u skladu sa čl. 5 ugovora o poslovnoj saradnji Daido Metala i Tehnoplusa, da on jednom mjesečno, a najdalje do 10-og u mjesecu računovodstvu Daido Metala dostavlja specifikaciju i spisak radnika koji su uzeli robu u prodavnici u Kotoru. Na tim specifikacijama je bilo naznačeno ime i prezime kupca, JMBG i ukupan iznos zaduženja za kupljenu robu, a da bi radnik Daido Metala ostvario pravo kupovine u toj prodavnici morao je da donese samo ličnu kartu, gdje bi radnik izvršio uvid u spisak zaposlenih i utvrdio da se zaista radi o radniku Daido Metala i nakon toga kupac je izabrao robu, a radnik u prodavnici je sačinjavao potvrdu o preuzetoj robi, koja je zadržavala sledeće elemente: datum kupovine, artikle koji su kupljeni, model, količina, pojedinačne cijene za artikle, ukupna cijena zaduženja, ime i pezime radnika koji je robu preuzeo, datum preuzimanja sa ukupnim iznosom zaduženja, zatim potpis radnika, br. lične karte i na svakoj potvrdi se nalazilo 9% gotovine koja je uzimana na ime kamate. Nakon popunjavanja potvrde, radniku je izdavana roba sa pratećim dokumentima odnosno sa garancijama i crveni blok-račun i s tim bi kupovina bila konačna, a sve te potvrde su se sumirale u spisak preuzete robe na koji su se radnici takođe potpisivali i time priznavali da su svaki taj komad robe preuzeli. Taj spisak se sačinjavao od 10-og jednog mjeseca do 10-og drugog mjeseca, na kraju tog ciklusa odnosno iza 10-og se sačinjavala specifikacija, odnosno spisak radnika koji su kupovali robu na kredit, a ta specifikacija je sadržavala mjesec u kojem se kupovina obavila, imena i prezimena radnika sa njihovim ukupnim zaduženjima, odnosno datum slanja kao i potpis radnika koji je to ovjerio i takva specifikacija se slala faksom u računovodstvo Daido Metala na dalje knjiženje. Dva ili tri dana kasnije Daido Metal je takođe dostavljao spisak obustava za navedeni mjesec i godinu i na tom spisku nisu samo radnici zaduženi u tom mjesecu, već su na tom spisku bili svi radnici koji su bili kreditno zaduženi, odnosno kojima je otplata bila u toku. Na tom spisku se na kraju nalazi cifra ukupnog dugovanja Daido Metala prema Tehnoplusu za navedeni mjesec, a njegova obaveza je bila da po prijemu ovog obračuna iz Daido Metala izvrši kontrolu da li su ova lica sa specifikacije unešena u obračun Daida i ukoliko je sve u redu, tu su njegove obaveze prestajale. Na osnovu potvrda o izdatoj robi radnicima Daido Metala, a radi razduženja lagera prodavnice, jer roba nije kucana na fiskalnoj kasi, sačinjavao je </span><span class="span1">fakture u kojima se nalazila roba koja je izašla po tom osnovu. Ukupna vrijednost fakture se poklapala sa vrijednošću izraženim na specifikaciji koja je dostavljena Daido Metalu. Te fakture je slao elektronskom poštom Andrijani Kalezić na dalje knjiženje i Đurović Maji na kontrolu, jer je ona mogla jedino da to kontroliše. Na osnovu tačke 5 ugovora o poslovnoj saradnji između Daido Metala i Tehnoplusa, Tehnoplus je bio u obavezi da tako proknjižene fakture u vidu računa-otpremnice dostavi računovodstvu Daido Metala a ukupan iznos na tim računima-otpremnicama se opet trebao poklapati sa specifikacijama koje je on dostavio i tako bi bio zatvoren krug te kontrole odnosno poslovanja.</span>
</p>
<p>&nbsp;</p>
<p>
<span class="span1">Ovakve navode odbrane okrivljenog sud je u cjelosti prihvatio jer su isti u saglasnosti sa iskazom saslušanog svjedoka Jablan Dušana, koji je u svom iskazu potvrdio navode okrivljenog o načinu poslovne saradnje između Tehno plusa i Daido metala, te je dodao da je robu radnicima Daido metala mogao izdati bilo ko ko je bio u prodavnici, a na kraju mjeseca su se otpremnice slale Daidu i Tehnoplusu u Podgorici, što su radili ili on ili okrivljeni, a on nije bio zadužen robom u prodavnici, odnosno niko nije ni bio zadužen, on je radio u Tehnoplusu kao prodavac, kao i okrivljeni, a u radnji nije bilo računopolagača niti šefa, te njemu niko nije prezentiran kao nadređeni kada se zaposlio, a sa poslovanjem Daido metala su njega i okrivljenog upoznali iz Podgorice. Svjedok Jablan je takođe objasnio da su se na kraju mjeseca otpremnice, bez obzira ko ih je potpisao, on ili okrivljeni, slale faksom Daidu, a Tehnoplusu su ih slali po vozaču koji je dovozio robu ili je on nosio lično okrivljenom, obzirom da je on više sarađivao sa Tehnoplusom u Podgorici, a jednom je on išao i ponio otpremnice u Podgoricu, a te otpremnice su izdavali u dva primjerka, jedna je ostajala Tehnoplusu, a druga je išla Daido metalu, a bio je i treći papir na kojem su on i Semendrić ispisivali koju robu su radnici preuzeli i tu se radnik potpisivao i taj spisak se slao Daidu i Tehnoplusu zajedno sa otpremnicama. Objasnio je da su iz Podgorice rekli da radnici treba da uplate 9 ili 10 ℅ ukupne sume u kešu, i taj novac su držali u kasi i zato se nije kucao račun na kasi, a radnicima bi dali račun iz jedne sveske koju su za te potrebe imali, i taj novac se trošio za kiriju, telefon, gorivo, a sve po nalogu Andrijane Kalezić, ali nije znao da li se sav taj novac trošio na to, ali im je lično Andrijana Kalezić davala uputstva vezano za prodaju robe radnicima Daido Metala, sa njom se čuo gotovo svakodnevno i to više puta u toku dana, a i on je nju zvao za sve što mu nije bilo jasno vezano za prodaju robe, a uplate od radnika Daida je evidentirao Tehnoplus u Podgorici, a uplata od 9 ℅ u kešu je bila obaveza za svakog radnika, a bila je obaveza da se mjesečno Daidu šalje zbirna specifikacija, koju su slali on i okrivljeni i specifikacije koje su slali Daidu su slali i Tehnoplusu, a Daido je njima slao spise na kojima se vidjelo koji radnik je uzimao robu i oni bi taj spisak dostavili na kraju mjeseca Tehnoplusu u Podgorici, ali nisu sačuvali dokaz o slanju, te nisu ni imali obavezu da čuvaju tu dokumentaciju, kao ni cjelokupnu dokumentaciju koja se tiče poslovanja sa Daidom, i tu obavezu nisu imali ni on ni Semendrić, niti im je to iko rekao, a tu dokumentaciju su slali za Podgoricu i u objektu ništa nije ostalo, a nije bilo nikakvog pisanog naloga iz Pogorice vezano za uzimanje gotovine od radnika Daida kojom su kasnije plaćali kiriju i drugo, a njega niko nije zvao da se žali zbog toga što u ugovoru sa Daidom nigdje ne stoji da su radnici prilikom kupovine robe dužni platiti 9 ili 10℅ u gotovini. Dalje je objasnio da je sva roba koju su on i Semendrić isporučili Daidu, isporučena iz prodavnice i sva ta roba je bila evidentirana na mjesečnim specifikacijama koje su se slale Daidu, a nikada nije bilo </span><span class="span1">prigovora Daida da je na specifikacijama upisano nešto više ili manje, ali otpremnice koje su sačinjavane prilikom isporuke robe i koje su dostavljene Tehnoplusu, nisu one koje se nalaze u spisima predmeta. Ključeve od magacina i radnje u Škaljarima su imali on i okrivljeni, a Kalezić Andrijana im je govorila šta da rade, šta od robe da kucaju, a šta ne, te on nije znao da li su radnici Daido metala prilikom dolaska u Tehnoplus znali da dio novca treba da daju u kešu, ali zna samo da se niko nije bunio. Izdavali su crvene blok račune, takve račune su ispisivali kada nisu kucali robu, i to ne samo radnicima Daida, nego i drugim kupcima kada traže zbog garancije i za to su znali Andrijana Kalezić i Andrijašević, iako nije znao kako su ih razduživali sa robom koju nisu kucali na kasi. Naveo je da je nisu imali trgovačku knjigu, svakodnevno su slali Andrijani specifikacije šta je od robe prodato, to su obično radili predveče kod zatvaranje radnje, a ona bi sjutradan poslala list za koji im je govorila da je to trgovačka knjiga, te koliko mu je poznato, veleprodaja u Kotoru nije postojala. U kovertama koje su slate za Podgoricu su bile uplatnice od pazara, papiri od Daida, papiri od primljene robe, a niko mu osim Andrijane Kalezić nije </span><span class="span1">davao</span><span class="span1"> uputstva jer je sa Andrijanom najviše komunicirao i nju su obavještavali o evidentiranju gotovine za robu koja se nije kucala preko kase, a koju su evidentirali u posebnoj svesci. </span>
</p>
<p>&nbsp;</p>
<p>
<span class="span1">Takođe, svjedok Nevenka Kordić je u svom iskazu potvrdila da </span><span class="span1">je Daido metal zaključio ugovor sa Tehnoplusom u Škaljarima o kupovini robe na kredit i Daido Metal je dostavljao spisak radnika jednom godišnje koji mogu uzimati robu na kredit, a Tehnoplus iz Škaljara bi njima dostavio spisak radnika mjesečno koji su se zadužili u toj prodavnici, a zatim bi oni od zarade radnika odbijali iznos koji su bili dužni da plate Tehnoplusu, te nikada nisu imali prigovor od strane zaposlenih na dostavljene specifikacije, saradnja sa Tehnoplusom je bila korektna i svaki mjesec su uplaćivali Tehnoplusu onoliko koliko je bilo navedeno u specifikacijama, a specifikacije su im najčešće dostavljane faksom, a ponekad se dešavalo i da ih neko donese, ali nikada na osnovu tih specifikacija nisu dobijali račune ili otpremnice i bila je obaveza Daido Metala da svakog mjeseca u prodavnici dostavljaju spise obustava, virman je išao preko banke, a spisak sa imenima i uplatama dostavljan je u prodavnici u Škaljarima.</span>
</p>
<p>&nbsp;</p>
<p>
<span class="span1">Sve navode okrivljenog koji se tiču zaključenja ugovora između Tehno plusa i Daido metala je u svom iskazu potvrdila i svjedok Svetlana Ivardić, koja je u ime Daido metala zaključila predmetni ugovor, koja je navela i da je saradnja sa Tehnoplusom tekla bez problema, nije bilo nikakvog prigovora, i tek negdje na kraju 2008.godine se javio neko iz Tehnoplusa i rekao da postoji problem, da postoji dug radnika Daido Metala prema Tehnoplusu u iznosu preko 30.000,00 eura, koji dug je ona osporila, jer po njenom mišljenju ako je bilo problema trebali su se sravniti računi, međutim sravnjenja nije bilo ni 2005., ni 2006., ni 2007.godine, čak u septembru i oktobru 2007.godine nije bilo uopšte duga Daido Metala prema Tehnoplusu. Dodala je i da nikada nije dobila pismeno obavještenje o tome ko je odgovoran za realizaciju zaključenog ugovora iz prodavnice Tehnoplus u Škaljarima, a iz prodavnice iz Kotora su jedino dobijali spisak zaduženja radnika koji su preuzeli robu, te njihovom računovodstvu nije bilo potrebno da imaju fiskalne račune za svakog radnika ponaosob. Objasnila je da oni nisu insistirali da im se dostavljaju računi i otpremnice, njima u Daidu je bilo operativnije da postoji spisak zaduženja za svaki mjesec, a i tako je više odgovaralo i Tehnoplusu, a bila je obaveza Daida da Tehnoplusu šalje spisak obustava, plaćanje je vršeno virmanom, a spisak bi </span><span class="span1">bio dostavljen faksom Tehnoplusu u Škaljarima i od strane Tehnoplusa nije bilo prigovora. Takođe je i svjedok Dragan Andrijašević potvrdio da je kupovina od strane Daido metala u Tehnoplusu tekla na način kako je to objasnio okrivljeni, odnosno </span><span class="span1">radnik Daido metala bi došao sa ličnom kartom i potvrdom Daido Metala o visini zarade i visini mogućeg zaduženja, a Daido Metal im je dostavio spisak svih radnika, pa kada se utvrdi da je on radnik Daido Metala i da je njegovo zaduživanje moguće, onda mu se izda ta roba i sačini faktura koja se šalje Daido Metalu radi zaduženja, a faktura se slala jednom nedeljno i svi papiri u prodavnici i papiri u Daido Metalu su se morali poklapati, a misli da je tada izdata i otpremnica na ime radnika koji je preuzeo robu. </span>
</p>
<p>&nbsp;</p>
<p>
<span class="span1">Sve navedeno potvrđuje i dokumentacija koja se nalazi u spisima predmeta, a u kojoj se nalaze potvrde o preuzimanju robe za svakog radnika posebno, ali i spiskovi radnika koji su se zaduživali tokom jednog mjeseca, sa ukupnim iznosom zaduženja Daido metala prema Tehnoplusu za svaki mjesec posebno, a sve po osnovu ugovora o prodaji na kredit za 2005. godinu od 04.03.2005. godine, koji je zaključen između “Tehno Plus” Podgorica kao prodavca, kojeg zastupa Dragan Andrijašević i “Daido Metal Kotor AD” kao kupca, a predmet ugovora je prodaja robe iz programa prodavca na odloženo plaćanje – kredit i istim se prodavac obavezao da će na osnovu ovog ugovora isporučiti robu iz svog programa kupcu za potrebe njegovih radnika u svom prodajnom objektu u Podgorici, te je odobrio kredit radnicima kupca do iznosa koji odredi kupac, što potvrđuje ovjerom na potvrdi koju daje radniku korisniku kredita, a navedenu potvrdu radnik korisnik kredita prilaže prilikom kupovine i ista predstavlja garanciju kreditne sposobnosti korisniku kredita radnika.</span>
</p>
<p>&nbsp;</p>
<p>
<span class="span1">Okrivljeni je dalje naveo da njemu nikada nije prebačena obaveza da direktno šalje te otpremnice u Daido Metal, mada je to bilo najlogičnije, a tek po dobijanju na uvid spisa za ovaj postupak, vidio je da ti računi uopšte nisu dostavljani Daido Metalu, a dokumentacija koja je dostavljena od strane Daido Metala je manjkava, odnosno nedostaju specifikacije koje je on dostavio Daido Metalu za ukupno pet mjeseci, za period od marta 2005. do maja 2007.godine, a za vrijeme rada u radnji u Kotoru nikada i ničim nije dato do znanja i nikakvom odlukom da je on tu računopolagač, nikada nikakvim zapisnikom nije primao robu, 99% otpremnica po kojima je roba dolazila u prodavnicu je potpisana od strane radnika koji su tada radili i nikada mu nije nametnuta obaveza o bilo kakvom čuvanju i arhiviranju dokumenata. Takođe je objasnio da je otpremnice za kupljenu robu radnika Daido Metala slao elektronskim putem i po riječima Andrijane Kalezić koja je znala da je on potpuno neobučen za posao koji mu se nametnuo, te fakture su služile za privremeno knjiženje do dolaska originalnih faktura, koja je podrazumijevala da na njoj ima njegov potpis i pečat Tehnoplusa i tada bi se faktura koja je primljena elektronskom poštom bacala, a ova originalna čuvala do daljnjeg ili slala na knjiženje, dok originalne fakture sa njegovim potpisom i pečatom Tehnoplusa nisu imale broj jer on nije ni imao ovlašćenje da daje broj, a iste su dostavljane računovodstvu Tehnoplusa preko vozača koji su im dostavljali robu ili ih je on jednom ili dvaput nosio lično Andrijani Kalezić, a u tom paketu dokumenata koji se slao računovodstvu Tehnoplusa su se, pored tih faktura, nalazili izvještaji iz fiskalne kase na kraju dana i uplatnice pazara od svakog dana, koji dokumenti su se predavali i čuvali u računovodstvu Tehnoplusa, a takođe bi se dostavljali i svi gotovinski računi-troškovi i ti dokumenti, koji su na takav način dopremljeni u Podgoricu, su prvo išli na </span><span class="span1">veleprodaju Tehnoplusa u naselju Farmaci u Podgorici, a odatle su zajedno sa njihovim dokumentima potrebnim za knjiženje dostavljani u računovodstvo Tehnoplusa, odnosno Andrijani Kalezić, gdje se ujedno i nalazila maloprodaja Tehnoplusa, a okrivljeni je istakao i da u spisima predmeta dostavljenim za ovaj postupak ne vidi ni jednu svoju otpremnicu, a na otpremnicama koje se nalaze u spisima predmeta se nalazi potpis koji je falsifikat nečeg što je trebalo da bude kao njegov potpis, a roba koja se nalazi na tim otpemnicama se ne slaže sa specifikacijama koje je slao Daido Metalu. Okrivljeni je obajsnio i da je prodavnica Tehnoplus u Kotoru zatvorena 22.03.2007.godine, odnosno početkom 2007.godine i Andrijašević mu je saopštio da je u Kotoru kupio objekat u kojem se sada nalazi prodavnica Tehnoplusa u Škaljarima preko puta autobuske stanice i tada mu je takođe saopštio da će tu novu prodavnicu voditi njegov kum Uskoković Nenad iz Budve, a da staru prodavnicu treba što prije zatvoriti, a robu prenijeti u novu, pa su u decembru 2006.godine izvršeni jedini popisi stare prodavnice, prvi popis početkom decembra 2006.godine koji je bio katarstrofalan, isključivo zbog njegovog neznanja, Andrijana Kalezić je prepoznala sve greške koje su ustanovljene prilikom popisa i zajedno sa njim ažurirala stanje, tako da je pred sam kraj 2006.godine izvršen drugi popis koji je bio u redu, a popis su vršila lica koje je Andrijašević angažovao u okviru preduzeća, ali nisu bili zaposleni u prodavnici u Kotoru, prvi i drugi put, a da bi se izvršila pravilna primopredaja robe, izvršili su ukupno četiti popisa, a zadnji krajem aprila 2007.godine, od kojeg momenta se kod njega nalaze svi ključevi, pečati, dokumenti itd. Tokom maja 2007.godine sa radom je počela nova radnja i on je radio u novoj radnji, pošto je Uskoković bio nov u novoj radnji, tako da ga je Andrijašević zadržao do maja 2007.godine u Kotoru, a obzirom da Uskoković Nenad nije htio da obavlja fizičke poslove oko preseljenja iz stare u novu radnju, njemu je pomagao Naumović Srećko iz Herceg Novog, koji je od 06. mjeseca 2007.godine radnik Tehnoplusa Herceg Novi, a pomogao mu je tako što su vršili pakovanja svih otvorenih proizvoda u njihovu originalnu ambalažu zbog preseljenja, pomagao mu je u napuštanju prostora u staroj radnji, prenošenju svih artikala iz magacina, zatim oko slaganja, sortiranja, pregleda svih papira koji su bili u tom momentu u radnji tako da se igrom slučaja zatekao tu kad su Andrijana Kalezić i on donosili odluke šta da rade sa arhivom prodavnice, jer Uskoković nije htio da preuzme arhiv prodavnice iz razloga što je on smatrao da otvara novu prodavnicu, te im iz tih razloga iz stare ništa nije bilo potrebno, osim robe, a staru arhivu su sačinjavale sve fakture koje je on slao prema računovodstvu Tehnoplusa el. putem, a zatim ih je štampao i slagao u fascikle. U telefonskom razgovoru sa Andrijanom Kalezić je obrazložio stanje, da tu arhivu niko neće i pitao je šta da rade, a ona je odgovorila da pošto ima sve duplikate, on može tu arhivu da baci, što je on sa Naumovićem i učinio isti dan, a sačuvao je samo specifikaciju za Daido, a razgovarao je sa Andrijanom Kalezić, tako da su netačni navodi da ona za to nije ni znala, a još manje su tačni navodi da mu je neko skrenuo pažnju za čuvanje tih dokumenata, jer je na kraju ispalo da ta dokumenta niko neće, a sa tim da niko ne želi arhivu starog maloprodajnog objekta nije upoznao Andrijaševića, ali je upoznao Andrijanu Kalezić, ali ni ona, niti bilo ko drugi iz Tehnoplusa tu dokumentaciju nije tražio. Dalje je objasnio da su se u računovodstvo Tehnoplusa iz maloprodaje Kotor dostavljali fiskalni izvještaji iz registar kase sa uplatnicom pazara za svaki radni dan, na osnovu čega se izrađivala trgovačka knjiga, a crveni blok računi su se bacali samo u slučajevima kada je roba, odnosno artikli iz prodavnice prodavani kupcima bez davanja fiskalnih računa, kupcima su izdavani crveni blok računi, a kopija tih računa su bacali i to je jedino što se bacalo, a svi dokumenti koji </span><span class="span1">su trebali biti čuvani u prodavnici, čuvani su u prodavnici ili kod Andrijane Kalezić i kod nje je bilo sve duplo, sve otpremnice, računi, fiskalni izvještaji, uplatnice, tako da se nisu selektivno čuvala dokumenta i računi koji su izdavani za robu koja je prolazila mimo kase, a koji su nezakoniti računi i izdavani su po upustvima Andrijane Kalezić i Andrijaševića, a Kalezić je i određivao cijene. Dodao je da je on </span><span class="span1">radni odnos zasnovao 01.07.2006. godine na radnom mjestu prodavca i tom prilikom nisu vršeni nikakvi popisi, kao ni primopredaje dužnosti, niti je postojala bilo kakva druga odluka organa upravljanja o rasporedu na neko drugo radno mjesto, a kada je došlo do zatvaranja objekta u Škaljarima 22.03.2007.godine, nakon čega je otvoren novi objekat, nikakvog zvaničnog popisa nije bilo, bila je samo primopredaja robe između njega i Uskoković Nenada, a </span><span class="span1">on je istovarao kamione, slagao robu, prodavao robu, ali ni po jednom dokumentu nije bio ovlašćeno lice u tom maloprodajnom objektu, ali je od strane direktora Tehno plusa bio zamoljen da vrši kontrolu radnika, kontrolu prometa i da prati tok izvještavanja o prometu računovodstvu Tehnoplusa Kalezić i Đurović, i te stvari je radio pored ostalog, ali se nikada riječ računopolagač i poslovođa u komunikaciji njega i Andrijaševića nije pominjala. Dodao je da, ako se pogleda u specifikacije koje je dostavio Daido Metal, vidi se da su njegova ovlaćenja bila ista kao i kod radnika Jablan Dušana, radnika maloprodajnog objekta, koji je dostavio više od 50 posto specifikacija, odnosno to su bila rješenja o administrativnoj zabrani za radnike, tako da njegova ovlašćenja nisu bila ništa veća, a ni manja od bilo kojeg drugog radnika, dakle Jablan Dušan je kao i on sumirao rezultate na kraju mjeseca, sačinjavao dokumenta i slao ih u računovodstvo. </span>
</p>
<p>&nbsp;</p>
<p>
<span class="span1">Navode okrivljenog da mu je Andrijana Kalezić rekla da može baciti cjelokupnu dokumentaciju u svom iskazu je potvrdio svjedok Srećko Naumović, koji je naveo da ga je okrivljeni zvao da mu pomogne, obzirom da se zatvarala prodavnica, pa mu je pomagao oko papirologije, a ujedno ga je okrivljeni i uvodio u posao, pri čemu mu je pomagao dva puta u dva dana, a osim pomoći oko dokumentacije, okrivljenom je pomagao i oko drugih poslova, pakovali su se kućanski aparati, premještali namještaj, čistili radnju, izbacivali smeće i drugo. Dalje je naveo da je čuo telefonski razgovor između Andrijane Kalezić i okrivljenog i slušajući taj razgovor, bilo je lako zaključiti da mu je Kalezićeva rekla da uništi arhivu, ali ne zna ko je koga zvao, a razgovor je vođen sa fiksnog telefona kada je on ušao u tu prostoriju. U dokumentaciji koju su bacilli su se nalazili registratori na kojima je pisalo krediti, arhiva i slično, a on nije toliko zagledao dokumentaciju, ali koliko se sjeća bio je jedan registar na kojem je flomasterom bilo ispisano "Daido", ali ne zna šta je u tom registru bilo, te je moguće da je bilo fiskalnih, odnosno crvenih blok računa, ali on se ne sjeća da li su se bacali, a dokumentaciju koju su bacilli su bacilli u kontejner kod radnje, ali on nije popisivao šta se bacilo, niti mu je poznato da li je okrivljeni nakon što je bačena dokumentacija zvao Andrijanu Kalezić da joj to i kaže. Bacili su sve registratore, te nije znao da li je u prodavnici ostalo išta od dokumentacije, ali iz registara se nije ništa vadilo, nego su ih slagali u kartonske kutije, a zatim zajedno odnijeli na smeće, dok je za Uskokovića u Kotoru radio otprilike godinu dana i on nije čuo da je Uskoković za to vrijeme ikada tražio dokumente iz stare radnje, te nije znao kako se vodila dokumentacija za novu radnju, ali nije bilo nikakvog dodira sa starom radnjom. </span>
</p>
<p>&nbsp;</p>
<p>
<span class="span1">Okrivljeni je zatim objasnio da su se greške koje su pronađene na prvom popisu koji je rađen 2006.godine, u decembru mjesecu, uglavnom odnosile na zamjene proizvoda, što znači kada bi prodali jedan proizvod i kada bi kupac nakon izvjesnog vremena došao da zamijeni proizvod, a on i ostali radnici nisu obaviješteni, odnosno nisu obavijestili Andrijanu Kalezić, tako da se stanje robe koje se nalazilo u magacinu maloprodaje Kotor i lager robe koji se nalazio u evidenciji Tehnoplusa nije slagalo po tim stavkama, ali kod prvog popisa, a ni kod drugog nije utvrđen manjak ni jednog komada robe i sve te zamjene do drugog popisa, odnosno sve nepravilnosti je ispravila Andrijana Kalezić, tako da je drugi popis bio u redu, ali on nije znao da li to znači da je stanje robe u magacinima bilo isto kao i stanje koje su dostavili Tehnoplusu u Podgorici, on nije vodio bilo kakve promjene tog lagera, da je za sve promjene bila odgovorna Andrijana Kalezić, a iz otpremnica koje se nalaze u spisima se vidi da se kroz taj lager pravdala i neka druga roba koja nije prolazila kroz maloprodajni objekat u Kotoru. Pojasnio je da je on tom popisu prisustvovao samo u svojstvu prodavca i bio bi odgovoran da je utvrđen bilo kakav manjak u robi, kao i ostali zaposleni, a ukupno je izvršeno 6 popisivanja robe od decembra 2006. do aprila 2007.godine, dakle u decembru je urađen popis i ispravka tog popisa i ta dva popisa su urađena u skladu sa pravilnikom vršenja popisa, a preostala četiri popisa su izvršena između njega i Uskoković Nenada i oni su ustvari primopredaja robe iz stare u novu prodavnicu, a on ih je nazvao popis, iako to zapravo nije bio popis, jer nije bilo formirane komisije, nije bilo izvještaja, to je bilo interno između njega i Uskokovića, ali to je obavljeno uz kontrolu Andrijane Kalezić. Kada je u pitanju zvaničan popis, Andrijašević Dragan, na osnovu pravilnika o vršenju popisa, treba da formira komisiju za vršenje popisa, a zatim da se sačini izvještaj o nađenom stanju, ali taj izvještaj da potpišu stari i novi računoploagač, ali pošto on nije bio računopolagač, njemu radnja nikada nije zapisnički predate i takav regularan popis se nije mogao ni izvršiti, ali je taj lager robe koji je tada predat Uskoković Nenadu, kao i roba koja je u međuvremenu pristizala za otvaranje nove radnje Uskoković Nenadu predata kao računopolagaču. Računopolagača u prvoj prodavnici Tehnoplusa nije bilo, a razduživanje je radila Andrijana Kalezić na osnovu dokumenata koje je slao on iz maloprodajnog objekta u Kotoru, odnosno on i radnici koji su bili zaposleni u maloprodaji, i to Jablan Dušan, Baštrica Mladen, Otašević Drago, koji su radili samo u staroj prodavnici, a dokumentacija je Andrijani slata putem emaila otpremnice na osnovu kojih je isporučena roba radnicima Daido Metala, a dokumenta su fizički predavana i preko vozača Predraga Jankovića, dok je on otpremnice koje se nalaze u spisima predmeta prvi put u životu vidio kada je izvršio uvid u spise predmeta, te u spisima predmeta nema otpremnica sa njegovim potpisom, što je potvrdio i s</span><span class="span1">vjedok Predrag Janković koji je u svom iskazu objasnio da </span><span class="span1">je u spornom periodu bio zaposlen u Tehnoplusu, radio je kao magacioner u magacinu u Podgorici, a okrivljenog poznaje jer je isti dolazio u magacin, ali nikakvu direktnu komunikaciju nisu imali, on je samo davao i primao robu u magacinu, a u spornom periodu je izdavao robu za maloprodaju u Škaljarima na osnovu trebovanja tog prodajnog objekta. Okrivljenom je izdavao robu u magacinu na osnovu porudžbenice koju bi pokazao Semendrić, a ponekad se dešavalo da Semendrić dođe u magacin, a da se roba u maloprodajni objekat u Škaljarima slala i kombijem. Dodao je da okrivljeni kod njega nije potpisivao prijem robe, jer on nije sačinjavao otpremnice, već su to radili zaposleni u kancelariji, a iz kancelarije su mu govorili koju vrstu i količinu robe treba da izda iz magacina, te je objasnio da je na porudžbi bila navedena maloprodaja koja potražuje robu i ta porudžba se potpisivala </span><span class="span1">kada se završi otpremnica. Takođe, </span><span class="span1">svjedok Bumbić Slobodanko, koji je radio kao</span><span class="span1"> šef magacina u Podgorici, je naveo da je okrivljeni u kritičnom periodu njemu ponekad naručivao neposredno robu, uglavnom email-om, a ponekad i telefonom, i to na način što bi se na osnovu tih porudžbina sačinila otpremnica, što je uglavnom radila Maja Đurović, a ponekad i on, a kako je okrivljeni imao uvid u lager magacina, odnosno stanje zaliha, stanja robe, u zavisnosti od potreba je poručivao robu, dakle roba se na osnovu Semendrićeve porudžbe izdavala za maloprodajni objekat u Škaljarima u kritičnom periodu, dok je njemu stanje u magacinu bilo uredno, zna da je roba izašla iz magacina na osnovu porudžbe, a šta je bilo nakon toga njemu nije poznato. Svjedok Bumbić je takođe objasnio da je okrivljeni tražio robu na osnovu porudžbenice, na osnovu te porudžbenice se sačinjavala otpremnica, koju otpremnicu je sačinjavao on ili Maja Đurović, a nakon toga je dostavljana roba u maloprodajni objekat u Škaljarima, a sadržina porudžbenice i otpremnice je bila identična u pogledu vrste i količine robe i ta otpremnica je sačinjavana u dva primjerka, i to jedan primjerak je trebao da ostane u maloprodaji Kotor, a drugi da vrati računovostvu firme, ali nije znao da li se taj drugi primjerak vraćao u računovodstvo, jer on tu evidenciju nije vodio, ali svakako je trebao biti vraćen, dok je njemu magacin bio uvijek u redu prilikom popisa, pa pretpostavlja da su otpremnice vraćane u računovodstvu. Nije mogao da potvrdi da li su otpremnice bile vraćene uredno potpisane ili nisu, niti je bio njegov dio posla da prati da li je to ažurno ili ne i jedino što on zna je da je Semendrić potvrđivao prijem robe koju je poručio usmeno, a da je dokumentacija iz maloprodaje Kotor periodično dostavljana računovodstvu firme i objasnio je da ukoliko Semendriću nije bila isporučena roba, on bi se sigurno obratio direktoru Andrijaševiću, tako da nije bilo moguće da roba koju je tražio mu ne bude isporučena.  </span>
</p>
<p>&nbsp;</p>
<p>
<span class="span1">Radi utvrđvanja činjenice da li je okrivljeni u namjeri da sebi pribavi protivpravnu imovinsku korist  prisvojio robu koja mu je povjerena na radu i u kojoj vrijednosti sud je angažovao vještaka ekonomsko-finansijske struke Slavka Gačevića, kojem je stavio na uvid svu dokumentaciju koja se nalazi u spisima predmeta i koja je provedena u dokaznom postupku, a koji je u svom nalazu i mišljenju </span><span class="span1">od 12.12.2014. godine utvrdio da je ukupna razlika za 2005., 2006. i 2007.godinu iznosila 32.005,50 eura, a to je razlika izkazane vrijednosti robe u fiskalnim računima dostavljenim Tehno plusu Podgorica od strane Tehno plusa iz Kotora s jedne strane, te robe evidentirane u specifikacijama dostavljenim Daido Metalu od strane Tehno plusa iz Kotora sa druge strane, odnosno to je vrijednost robe više prikazane u fiskalnim računima, a neisporučene radnicima Daido Metala, pa je na osnovu navedene dokumentacije i prezentiranih činjenice utvrđena razlika u vrijednosti od 32.005,50 eura, za koju ne postoji dokumentovano pokriće. Imenovani vještak je prilikom saslušanja na glavnom pretresu od 28.01.2015. godine objasnio da se, po njegovom mišljenju, na bazi dokumentacije iz spisa predmeta nesumnjivo može zaključiti da dokumentovano pokriće za iznos koji je on naveo ne postoji, već je taj iznos rezultat upoređivanja dokumentacije koju su sačinjavale specifikacije dostavljene Daido metalu sa jedne strane i fiskalni računi dostavljeni Tehnoplusu sa druge strane, a ovaj poslovni aranžman Tehnoplusa iz Kotora, koji on ima sa Daido metalom prema zakonima Crne Gore morao da ima jedan jasan tok i dokumentacionu osnovu, misleći prije svega na transfer proizovoda namijenjen daljoj prodaji koji je vršen iz centrale Tehnoplusa ka kotorskoj poslovnici. Otpremnice po kojima je pristizala roba u kotorsku poslovnicu, a koje su potpisane od strane </span><span class="span1">predstavnika te poslovnice, nije našao u predmetu, zatim prema čl. 24 Pravilnika o upotrebi poreske registar kase poreski obveznik je dužan da za svaku isporuku proizvoda i usluga izda fiskalni račun koji je kupac obavezan da uzme, na taj način bi se kroz fiskalne račune kupaca Daido metala i fiskalne račune koje je Semendrić dostavljao Tehnoplusu sa druge strane na bazi iste vrste dokumenta nesumnjivo mogla utvrditi činjenica o manjku, sledeća značajna stvar koju je potrebno razjasniti je apsolutno neprimjenjivanje pravilnika o načinu i rokovima za vršenje popisa i usklađivanja knjigovodstvenog stanja sa stvarnim stanjem. Kao vještak finansijske struke, on smatra neprihvatljivim bilo kakve interne prepiske, dogovore i komentare u vezi ozbiljne kategorije kao što je godišnji popis koji je obavezan da bude izvršen na dan 31. decembra svake godine, bitna stvar koja je navedena u tom pravilniku je i to da se popis ne vrši samo prebrojavanjem robe, procjenom vrijednosti te robe ili drugim metodama, već se vrši i popis potraživanja i obaveza pravnog lica sa svojim dužnicima, odnosno povjeriocima i taj dokument se naziva izvod otvorenih stavki i čije slanje Daido metalu koje je bilo obavezno po zakonu bi otklonilo sve nedoumice u pogledu potraživanja Tehnoplusa od Daido metala, a što je predmet ovoga spora. </span><span class="span1">Po</span><span class="span1"> njegovom mišljenju, ukoliko otpremnica nije potpisana, nije izvršen promet, jer da je on rukovodilac ne bi dozvolio da roba izađe iz magacina, a da nema potpis kupca koji je primio predmetnu robu. Da bi precizno utvrdili koju robu je okrivljeni prodavao, a koja mu je ostajala na zalihama, a koje su sporne, potrebno je imati otpremnice na bazi kojih je zadužena poslovnica u Kotoru i značajan popis sa stanovišta dokumenta IOS, gdje bi se, ako je i postojala namjera za vršenje bilo kakve zloupotrebe, ista na vrijeme otkrila i zaustavila. Dalje, vještak  je u dopunskom nalazu i mišljenju od 25.05.2015. godine naveo da je on u prostorijama Tehno plusa u Podgorici tražio na uvid popisne liste obaveznog godišnjeg popisa iz 2005., 2006. i 2007.godine, sa konfirmiranim IOS-ima (izvod iz otvorenih stavki), a vezano za dužničko-povjerilačke odnose sa Daido Metal DOO Kotor, ali kako popisnih lista, te time ni stvarnih količina imovine koja se popisuje, kao i potpisanih otpremnica od strane primaoca roba koje su pratile robu upućenu iz Podgorice u Kotor nema, osim utvrđene vrednosne razlike od 32.005,50 eura, a za koju ne postoji dokumentovano pokriće, što je pojašnjeno u osnovnom nalazu, to je vještak naveo da smatra da analizom nepotpune finansijsko-računovodstvene dokumentacije nije moguće utvrditi da li je okrivljeni prisvojio robu kao šef maloprodajnog objekta Tehnoplus u Kotoru, koju robu navodno nije isporučio Daido metalu po izdatim fiskalnim računima. Sud je imenovanog vještaka finansijske struke ponovo saslušao na glavnom pretresu od 19.06.2015.godine, koji je tada objasnio da </span><span class="span1">pod riječima "ne postoji dokumentovano pokriće za utvrđenu razliku" podrazumijeva da bi za iznos od 32,005,50 eura dokumentovano pokriće predstavljalo dodatne specifikacije dostavljene Daido metalu od strane Tehnoplusa Kotor tačno u tom iznosu. Objasnio je da razlika koju je utvrdio između fiskalnih računa i specifikacija koje su dostavljene Daido metalu ne predstavlja dokaz da je manjak nastao u prodavnici Tehno plusa u Kotoru, za nedvosmileno utvrđivanje nastalog manjka jedini ispravan računovodstveni metod je vršenje popisa i na bazi popisnih lista utvrđivanje vrste i količine nedostajuće robe.</span>
</p>
<p>
<span class="span1">Sud je osnovni i dopunski nalaz i mišljenje vještaka ekonomsko-finansijske struke, te njegova izjašnjenja na glavnom pretresu  cijenio  kao jasane i objektivane, te date u skladu sa pravilima struke i nauke, pa ih je kao takve u cjelosti prihvatio. </span>
</p>
<p>&nbsp;</p>
<p>
<span class="span1">Zatim, svjedok Andrijana Kalezić je u svom iskazu objasnila da do aprila 2007.godine nije utvrđen nikakav manjak, a popis je rađen prije preseljenja u novi objekat, a nakon što je utvrđeno da rate koje pristižu na račun Tehnoplusa ne odgovaraju ukupnom zaduženju radnika Daido metala, izvršili su provjere kod Daido metala koji su negirali bilo kakav dug, navodeći da je po specifikaciji koja je dostavljena od strane okrivljenog dug u potpunosti izmiren, što znači da je okrivljeni knjižio robu u vrijednosti od 31.683,87 eura, koju nije prodao radnicima Daida, niti se istom razdužio kod Tehnoplusa. Da je Daido metal osporio postojanje duga prema Tehnoplusu u svom iskazu je potvrdila i svjedok Svetlana Ivardić koja je navela da se </span><span class="span1">negdje na kraju 2008.godine javio neko iz Tehnoplusa i rekao da postoji problem, da postoji dug radnika Daido Metala prema Tehnoplusu u iznosu preko 30.000,00 eura, koji dug je ona osporila, jer po njenom mišljenju, ako je bilo problema trebali su se sravniti računi, međutim sravnjenja nije bilo ni 2005., ni 2006., ni 2007.godine, čak u septembru i oktobru 2007.godine nije bilo uopšte duga Daido Metala prema Tehnoplusu. Navedeno potvrđuju i navodi svjedoka Kalezić da iako iz kartice kupca proizilazi da je na kraju 2006.godine dug Daida prema Tehnoplusu bio preko 25.000,00 eura, nisu u skladu sa Zakonom o računovodstvu uputili izvod iz otvorenih stavki Daidu kako bi potvrdio dug ili eventualno dao prigovor, a nisu to radili ni 2007.godine.</span>
</p>
<p>
<span class="span1">Svjedok Kalezić je objasnila da joj je o</span><span class="span1">krivljeni putem maila slao otpremnice koje su služile za rasknjižavanje robe u magacinu ili maloprodajnom objektu, u zavisnosti odakle je ta roba, a primjerak te otpremnice se nije dostavljao Daido metalu, već su se njima trebale dostaviti specifikacije sa imenima radnika, sa vrijednošću robe i brojem rata, a Daido metal je njima slao kartice i račune, a kad se naknadno utvrdilo da im se stanje ne slaže zatražili su od Daida da im pošalje spisak radnika koji su zadužili robu, što su im oni i dostavili, sa specifikacijama koje su imali, a koje im je putem faksa dostavio optuženi. Manjak je utvrđen na način što je roba skinuta sa lager liste, prema papirima je izdata Daidu, međutim radnici Daida nisu preuzeli robu niti im je dostavljena specifikacija, što znači da ta roba prilikom popisa nije pronađena, a razdužena je u periodu na koji glase računi-otpremnice, jer se roba inače razdužuje kada se izda i na razduživanje ne utiče kada je roba plaćena. Prilikom upoređivanja lager liste i otpremnica koje je dostavljao okrivljeni, prilikom popisa 2007.godine nije bilo nikakve razlike, a u krajnjem, kada se sve svelo, poklapao se rezultat sa lager liste sa popisom koji je izvršio okrivljeni. Na otpremnici nisu popunjene rubrike ko je izdao, a ko primio robu, obzirom da sama otpremnica znači dokaz o prijemu robe i na crvenom blok računu se nalazi potpis okrivljenog i lica koje je primilo robu, a oni nikada nisu vršili sravnjenje crvenih blokova sa računima-otpremnicama. Navela je da je ona okrivljenog</span><span class="span1"> zaduživala lagerom robe tako što je sa lagera u Farmacima roba slata u magacinu u Kotoru uz otpremnicu, da bi Semendrić nakon prijema robe i upoređivanja sa otpremnicom javio da li je roba koju je primio u redu u odnosu na otpremnicu, a zatim je otpremnica ostajala kod njega, a ona bi dobila drugu otpremnicu nakon potvrde Semendrića sa preuzetom robom i zadužila bi lager odnosno magacin u Kotoru, a razdužila lager u Farmaci, te u Tehnoplusu ne postoji  dokaz u pismenoj formi da je Semendrić zadužio robu na lageru u Kotoru, odnosno potvrdila je da </span><span class="span1">nema dokaza da je neko preuzeo robu navedenu u spornim računima, to je bilo kod okrivljenog, ali nemaju nigdje potpis, odnosno dokaz da je okrivljeni bio zadužen sa tom robom. Ovakav iskaz svjedoka sud je prihvatio obzirom da je isti u bitnom saglasan sa odbranom okrivljenog ali i sa iskazima svjedoka Jankovića  i Bumbića. </span>
</p>
<p>&nbsp;</p>
<p>
<span class="span1">Dakle, imajući u vidu sve navedeno za sud nije bilo dokaza da je okrivljeni bio raspoređen na radno mjesto šefa radnje u Škaljarima, obzirom da je i svjedok Jablan Dušan potvrdio te tvrdnje okrivljenog, navodeći da su obojica bili prodavci i da su imali ista ovlašćenja, te da njemu niko nije prezentovan kao šef kada se zaposlio u prodavnici, te da je i svjedok Svetlana Ivardić potvrdila da nikada nije dobila pismeno obavještenje o tome ko je odgovoran za realizaciju zaključenog ugovora iz prodavnice Tehnoplus u Škaljarima, a i svjedok Dragan Andrijašević je istakao da on ne zna na koje je radno mjesto okrivljeni bio raspoređen, dok je svjedok Maja Đurović navela da nije imala neki dokument da je okrivljeni bio poslovođa u maloprodajnom objektu u Kotoru. </span>
</p>
<p>
<span class="span1">Dalje, okrivljenom se stavlja na teret da je u perodu od 04.03.2005.- 31.05.2007. godine kao šef maloprodajnog objekata Tehnoplus Škaljari prisvojio robu u navedenoj vrijednosti, a koja mu je povjerena na radu u tom svojstvu, i to onu robu koju je navodno isporučio robu radnicima Daido metala, koju robu je izdao na fiskalnim računima, a koje je dostavljao po specifikacijama Daido metala. Iz iskaza svjedoka, nalaza vještaka i dopuna istih, a posebno iz iskaza magacionera Bumbića proizilazi da dokumentacije o zaduženju okr. Semendrića za tu robu nema. Naime, nesporno je da prilikom izlaska iz magacina robe koja je navodno upućena u maloprodajnom objektu u Škaljarima nije sačinjavana dokumentacija od strane magacionera, niti je on znao na osnovu čega se razduživao prilikom izlaska te robe. Pored toga, svjedok Kalezić navodi da je komunikacija izmedju okr. i nje bila takva da on poručuje robu i da ona sačinjava otpremnice, a da se te otpremnice dalje daju računovodstvu na knjiženje i da je okr. mogao u lager listi koja mu je povremeno slata, odnosno koja mu je bila na raspolaganju da utvrdi da li postoji razlika u zalihama robe, međutim to je mogla utvrditi Kalezić Andrijana, a što očigledno nije utvrdila. Vještak Slavko Gačević je u svom nalazu i svom iskazu bio kategoričan, da na osnovu dokumentovanih  prezentiranih činjenica je utvrdio da postoji razlika u vrijednosti robe od 32.005,50 eura i to izmedju specifikacija Daida od Tehnoplusa i robe prikazane u fiskalnim računima a neisporučena radnicima Daida ali  da za ovu razliku ne postiji dokumentovano pokriće. Vještak je naveo da je izvšio uvid u dokumentaciju i da otpremnice nisu valjan dokumenat što se može vidjeti iz samih otpremnica jer na njima ne stoji da je robu primio okrivljeni odnosno nema ni potpisa primaoca robe.Vještak je naveo da bi manjak mogao utvrditi neophodno je da izvrši popis cjelokupne robe u magacinu Tehnoplus u tom slučaju istom su protrebne i porudžbenice i otpremnice kao valjani dokumenat o zaduženju i prijemu robe, kojih nema.Prema specifikacijama koje je okrivljeni dostavljao Daidu i prema Daidovoj dokumentaciji i iskazima svjedoka Ivardić i Kordić nikakvih problema po osnovu realizacije ugovora od strane radnika Daida nije bilo. </span>
</p>
<p>&nbsp;</p>
<p>
<span class="span1">Dakle, sud je nesporno utvrdio kako je tekao poslovni odnos između Tehnoplusa i Daido metala, a na osnovu iskaza svih saslušanih svjedoka koji su o tome imali saznanja, a kako je to gore već obrazloženo. Međutim, </span><span class="span1">za sud nije bilo dokaza da je okrivljeni na radu u Tehnoplusu, odnosno prodavnici u Škaljarima, u namjeri da sebi ili drugom pribavi protivpravnu imovinsku korist, prisvojio robu u vrijednosti od 32.005.50 eura, koja mu je navodno povjerena na radu, na način što je istu zadužio, a nije isporučio radnicima Daido metala, niti se istom razdužio kod Tehnolusa, a što nesporno proizilazi iz osnovnog i dopunskog nalaza i mišljenja vještaka ekonomsko-finansijske struke i njegovih izjašnjenja na glavnom pretresu koji je u konačnom objasnio da ne postoji </span><span class="span1">dokumentovano pokriće za iznos od 32.005,50 eura, a kako nema popisnih lista, te time ni stvarnih količina imovine koja se popisuje, kao i potpisanih otpremnica od strane primaoca roba koje su pratile robu upućenu iz Podgorice u Kotor, osim utvrđene vrednosne razlike, a za koju ne postoji dokumentovano pokriće, te je vještak naveo da smatra da analizom nepotpune finansijsko-računovodstvene dokumentacije nije moguće utvrditi da li je okrivljeni prisvojio robu kao šef maloprodajnog objekta Tehnoplus u Kotoru, koju robu navodno nije isporučio Daido metalu po izdatim fiskalnim računima, kao i da</span><span class="span1"> razlika koju je utvrdio između fiskalnih računa i specifikacija koje su dostavljene Daido metalu ne predstavlja dokaz da je manjak nastao u prodavnici Tehno plusa u Kotoru, a što je svjedok Andrijana Kalezić potvrdila odnosno objasnila da nemaju dokaz da je okrivljeni bio zadužen tom robom. </span><span class="span1">Stoga, po mišljenju suda  nije mogla  postojati obaveza okrivljenog  da se razduži sa robom  ako ne postoji dokaz da je robu primio odnosno zadužio, pa i</span><span class="span1">majući u vidu sve naprijed navedeno za sud da nije dokazano </span><span class="span1">da je okrivljeni učinio krivično djelo stavljeno mu na teret, pa je sud istog, na osnovu čl. </span><span class="span1">373 st. 1 tač. 2 ZKP-a, oslobodio od optužbe. </span>
</p>
<p>&nbsp;</p>
<p>
<span class="span1">Sud je cijenio i ostale provedene dokaze ali su isti bili bez uticaja na drugačiju odluku suda. </span>
</p>
<p>&nbsp;</p>
<p>
<span class="span1">Shodno čl. 230 st. 1 ZKP-a s</span><span class="span1">ud je odlučio da troškovi krivičnog postupka padaju na teret </span><span class="span1">budžetskih sredstava suda. </span>
</p>
<p>&nbsp;</p>
<p style="text-align:center;">
<span class="span1">OSNOVNI SUD U KOTORU</span>
</p>
<p style="text-align:center;">
<span class="span1">Dana 16.09.2015.godine</span>
</p>
<p>
<span class="span1">   Zapisničar,                                                                                   Sudija,</span>
</p>
<p>
<span class="span1">Aleksandra Čolan                                                                  Danijela Samardžić</span>
</p>
<p>&nbsp;</p>
<p>&nbsp;</p>
<p>
<span class="span1">PRAVNA POUKA: Protiv ove presude može se izjaviti žalba u roku od 8 dana od dana prijema iste Višem sudu u Podgorici, a preko ovog suda. </span>
</p>
<p>&nbsp;</p>
</div>
</div>


</body>