<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-family:'Arial'}
.span2{;font-family:'Arial';font-style:italic }
.span3{color:#FF0000;font-family:'Arial'}
.span4{;font-family:'Arial';font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<li style="text-align:right">
<span></span><span class="span1">K. br. 347/16</span>
</li>
<p>&nbsp;</p>
<p>&nbsp;</p>
<p>&nbsp;</p>
<li style="text-align:center;">
<span class="span1">U IME CRNE GORE</span>
</li>
<p>&nbsp;</p>
<li>
<span class="span1">OSNOVNI SUD U PODGORICI, kao prvostepeni, krivični, po sutkinji Željki Jovović, uz učešće samostalnog referenta Danijele Rajković kao zapisničarke, u krivičnom predmetu protiv okrivljenog R. Lj., zbog krivičnog djela pomoć učiniocu poslije izvršenog krivičnog djela iz čl. 387 st. 2 Krivičnog zakonika Crne Gore, rješavajući po optužnom predlogu Osnovnog državnog tužilaštva Podgorica Kt. br. 1127/15 od 31. 05. 2016. godine, nakon glavnog i javnog pretresa, održanog dana 23. 01. 2017. godine, u prisustvu zastupnice optužbe Danke Ivanović Đerić - državne tužiteljke u ODT-u Podgorica,  branioca okrivljenog, adv. Z. B. i odsustvu uredno pozvanog okrivljenog, donio je i dana 24. 01. 2017. godine javno objavio,</span>
</li>
<p>&nbsp;</p>
<li style="text-align:center;">
<span class="span1">P R E S U D U</span>
</li>
<p>&nbsp;</p>
<li>
<span class="span1">Okrivljeni:</span>
</li>
<p>&nbsp;</p>
<li>
<span class="span1">R. LJ., JMB xxxxxxxxxxxxx, od oca B. i majke V., rođene Đ., rođen 04. 09. 19xx. godine u Nikšiću, sa prebivalištem u mjestu rođenja Ul. Jola Piletića bb, službenik Uprave policije, državljanin Crne Gore, oženjen, otac troje djece, pismen, magistar fizičke kulture, srednjeg imovnog stanja, neosuđivan.</span>
</li>
<p>&nbsp;</p>
<li style="text-align:center;">
<span class="span1">Kriv je</span>
</li>
<p>&nbsp;</p>
<li>
<span class="span1">Što je:</span>
</li>
<p>&nbsp;</p>
<li>
<span class="span1">Kao komandant Specijalne antiterorističke jedinice pri Upravi policije, u Podgorici, svjestan svog djela čije izvršenje je htio i znajući da je isto zabranjeno, pomogao pripadnicima SAJ-a, kao učiniocima krivičnog djela za koje je propisana kazna zatvora preko pet godina, mučenje iz čl. 167 st. 2 u vezi st. 1 Krivičnog zakonika Crne Gore i krivičnog djela zlostavljanje iz čl. 166a st. 2 u vezi st. 1 Krivičnog zakonika Crne Gore, da ne budu otkriveni na način što, iako je znao da su 24. 10. 2015. godine, u Podgorici pripadnici SAJ-a nezakonito upotrijebili sredstva prinude i nanijeli tjelesne povrede M. M., A. R., D. Š., M. R., M. B. i B. V., dao lažne podatke o okolnostima izvršenja krivičnih djela, tako što je suprotno čl. 59 st. 1 i 2 Zakona o unutrašnjim poslovima i čl. 218 Pravilnika o načinu obavljanja određenih policijskih poslova i primjeni ovlašćenja u obavljanju tih poslova, dozvolio da 54 pripadnika SAJ-a sačine zajednički izvještaj o upotrebi sredstava prinude prema M. M., br. 229/15-64969 od 25. 10. 2015. godine, iako su bili dužni da sačine pojedinačne izvještaje sa tačnim navođenjem svojih radnji i razloga za preduzimanje sredstava prinude, kao i ime i prezime policijskog službenika koji je upotrijebio, odnosno naredio upotrebu sredstava prinude, i dozvolio da pojedini pripadnici, koji su upotrijebili sredstva prinude, ne sačine izvještaje o upotrebi prinude prema A. R., D. Š., M. R., M. B. i B. V., a zatim je ovako sačinjeni zajednički izvještaj u kojem je netačno predstavljena upotreba sredstava prinude prema M., on potpisao, a potom i ostala 54 pripadnika, potvrđujući njegovu sadržinu kao navodno tačnu, nakon čega je izvještaj sa neistinitom sadržinom, dana 02. 11. 2015. godine, dostavio Centru bezbijednosti Podgorica na dalje postupanje, iako je znao da su određeni pripadnici SAJ-a u ova tri slučaja nezakonito primijenili sredstva prinude, i tako im omogućio da ne budu otkriveni,</span>
</li>
<li>
<span class="span1">- čime je izvršio krivično djelo pomoć učiniocu poslije izvršenog krivičnog djela iz čl. 387 st. 2 Krivičnog zakonika Crne Gore. </span>
</li>
<p>&nbsp;</p>
<li>
<span class="span1"></span><span class="span1">Pa ga Sud na osnovu čl. 4 st. 2, 32, 36, 42 st. 1 Krivičnog zakonika Crne Gore, te čl. 226, 229 i 374 Zakonika o krivičnom postupku</span>
</li>
<p style="text-align:center;">
<span class="span1">O S U Đ U J E</span>
</p>
<p>&nbsp;</p>
<p>
<span class="span1">Na kaznu zatvora u trajanju od 5 (pet) mjeseci, koju kaznu je dužan izdržati nakon pravosnažnosti presude.</span>
</p>
<p>&nbsp;</p>
<p>
<span class="span1">Obavezuje se okrivljeni da plati na ime troškova krivičnog postupka iznos od 30,00 eura, u roku od 15 dana po pravosnažnosti presude, pod prijetnjom prinudnog izvršenja.</span>
</p>
<p>&nbsp;</p>
<li style="text-align:center;">
<span class="span1">O b r a z l o ž e nj e</span>
</li>
<p>&nbsp;</p>
<li>
<span class="span1">Optužnim predlogom Osnovnog državnog tužilaštva Podgorica Kt. br. 1127/15 od 31. 05. 2016. godine stavljeno je na teret okrivljenom R. Lj. izvršenje krivičnog djela pomoć učiniocu poslije izvršenog krivičnog djela iz čl. 387 st. 2 Krivičnog zakonika Crne Gore. Zastupnica optužbe je u završnoj riječi u cjelosti ostala </span><span class="span1">pri podnijetom optužnom predlogu, nalazeći da se iz dokaza provedenih tokom postupka nesporno može zaključiti da je okrivljeni izvršio krivično djelo stavljeno mu na teret. Ukazuje da je u toku postupka utvrđeno da je za vrijeme</span><span class="span2"> </span><span class="span1">protesta održanih u Podgorici 24. 10. 2015. godine, na tri lokacije došlo do napada na građane od strane više policijskih službenika-pripadnika SAJ-a, čiji komandat je bio okrivljeni R. Lj., pri čemu su u Ul. Jovana Tomaševića više policijskih službenika-pripadnika SAJ-a, napali i nanijeli brojne tjelesne povrede oštećenom M. M., nakon čega su upotrebom palica i eksplozivne naprave-suzavca oštetili njegovo vozilo; u tzv. Zlatarskoj ulici, od strane više pripadnika SAJ-a bez povoda su napadnuti oštećeni B. V. i M. B. kojima su isti zadali više udaraca, od kojih su oštećeni zadobili tjelesne povrede a pripadnici SAJ-a su i na raskrsnici ulica M. M. i M. V. bezrazložno napali oštećene </span><span class="span1">A. R., D. Š. i M. R. nanoseći im brojne</span><span class="span1"> tjelesne povrede. Sva pomenuta lica, kao i očevici događaja, saslušani su u postupku i iz njihovih iskaza, kao i iz drugih dokaza - video snimaka događaja u Ul. Jovana Tomaševića i Zlatarskoj ulici, te nalaza i mišljenja vještaka medicinske i mašinsko saobraćajne struke, nesporno se utvrđuje da su policijski službenici SAJ-a izvršili krivična djela </span><span class="span1">mučenje iz čl. 167 st. 2 u vezi st. 1 Krivičnog zakonika Crne Gore i zlostavljanje iz čl.166a st. 2 u vezi st.1 Krivičnog zakonika Crne Gore. Odredbe čl. 59 Zakona o unutrašnjim poslovima i čl. 218 Pravilnika o načinu obavljanja određenih policijskih poslova i primjeni ovlašćenja u obavljanju tih poslova propisuju način postupanja policijskih službenika nakon upotrebe sredstava prinude. U konkretnom slučaju okrivljeni R. Lj., kao nadređeni policijski službenik, nije postupio u skladu sa citiranim zakonskim propisima, već je omogućio da policijski službenici koji su izvršili krivična djela na štetu navedenih građana, ne budu otkriveni do danas, pri čemu je bio svjestan da postupajući na takav način onemogućava otkrivanje izvršioca krivičnih djela, čije izvršenje je htio, znajući da je isto zabranjeno. Nalazi da je odbrana okrivljenog, </span><span class="span1">koji je negirao izvršenje krivičnog djela, očigledno sračunata na izbjegavanje krivice, jer je u potpunosti opovrgnuta dokazima koji su provedni u toku postupka, a i kontradiktorna sama sebi, zbog čega je konačno predlažila sudu da okrivljenog oglasi krivim i kazni kaznom zatvora.</span>
</li>
<li>
<span class="span1">Okrivljeni R. Lj. je u svojoj odbrani u prethodnom postupku naveo da nije izvršio krivično djelo stavljeno mu na teret, već je samo časno radio svoj posao, kako tada, tako i danas. Kritične noći između 01:30 i 02:00 časa završili su svoje aktivnosti, a istog dana, dakle 25. 10. 2015. godine, oko 10:30 časova, imali su sastanak i dogovorili se da se napravi izvještaj </span><span class="span1">o primjeni sredstava prinude, nakon čega je otišao kući, a iz medija je saznao da je došlo do slučaja M.. Sledećeg dana pozvao je na sastanak službenike svoje jedinice i pitao ih ko je to uradio, ali se niko nije javio. Kritične večeri 24. 10. 2015. godine zasipani su kamenicama, Molotovljenim koktelima, bakljama, raznim motkama, posipani su benzinom, pa je kod pripadnika njegove jedinice postojala određena količina adrenalina, a kod svih je bio prisutan i strah. Na nekoliko mjesta preduzimali su policijske intervencije, pri čemu su njegovi ljudi bili pod maskama, tako da nisu mogli nikoga prepoznati, a smatra da se pod pritiskom medija, cijela situacija neosnovano natovarila na Jedinicu, obzirom da je ista profesionalno i ranije pružala humanitarne akcije i časno radila svoj posao vršeći najteža hapšenja, i uvijek su bili na visini zadatka. Poslije par dana došlo je do promjene situacije, odnosno par momaka je sačinilo službene zabilješke i obavijestili su ga da su postupali u skladu sa zakonom prema licu koje ih je u tom trenutku napalo. Te službene zabilješke proslijedio je direktoru policije, što je kasnije došlo i do tužilaštva, a prije  navedene dvije službene zabilješke nije imao informaciju da li je i ko je od pripadnika njegove jedinice primijenio silu u konkretnom slučaju. Na glavnom pretresu je, ponavljajući odbranu, dodao da je petnaestak dana nakon događaja dobio službene zabilješke od dva pripadnika Specijalne jedinice u kojima su se oni izjasnili da su upotrijebili sredstva prinude, jer su bili napadnuti od lica koje je pružalo otpor, odnosno koje ih je fizički napalo, koje službene zabilješke je odmah po prijemu proslijedio direktoru policije. Kritične noći nije znao da su pripadnici SAJ-a upotrebljavali sredstva prinude, a da je to znao svakako bi reagovao shodno zakonu. </span>
</li>
<li>
<span class="span1">Obzirom je glavni pretres dana 23. 01. 2017. godine, shodno čl. 457 Zakonika o krivičnom postupku, održan u odsustvu uredno pozvanog okrivljenog, koji je prethodno saslušan i upozoren o posljedicama nedolaska, to je izostala njegova završna riječ. </span>
</li>
<li>
<span class="span1">Branilac okrivljenog R. Lj. adv. Z. B. je u završnoj riječi naveo </span><span class="span1">da je kao branilac okrivljenog apsolutno ubijeđen da u njegovim radnjama nema elemenata bića krivičnog djela koje mu je optužnim aktom tužioca stavljeno na teret. Tužilac je suštinu svojih završnih riječi ponovo fokusirao na zajedničkom izvještaju o primjeni sredstava prinude, budući da je, po Zakonu o unutrašnjim poslovima i po stavu samog tužioca njegov branjenik bio dužan da obezbijedi da se takvi izvještaji donesu pojedinačno, tj. da svaki pripadnik SAJ-a sačini pojedinačni izvještaj o eventualnoj primjeni sredstava prinude. I da jesu sačinjeni takvi pojedinačni izvještaji upitno je što bi se sa tim postiglo i da li bi u njima svaki od tih policajaca napisao "Ja sam koristio sredstava prinude, ja sam prekoračio svoja službena ovlašćenja i nezakonito postupao u konkretnim slučajevima". Sačinjavanje tog jednog, zajedničkog izvještaja nije bilo sa ciljem da bi se eventualno izbjegla, ili prikrila odgovornost nekog od pripadnika SAJ-a, već je u pitanju bio deficit sa vremenom, pa ukazuje da su svi svjedoci, koji su te večeri bili rukovodioci obezbjeđenja, tvrdili da su bili u problemu sa vremenom, a ono što je vrlo važno i što bi moglo biti kao jedan odgovor tužilaštvu na takav stav, jeste da je i komandant Posebne jedinice D. B. tvrdio da je i njegova jedinica na isti način sačinila takav, grupni izvještaj o primjeni sredstava prinude, tako da misli da to nije razlog po osnovu koga bi se neko mogao optužiti za predmetno krivično djelo. Osim toga, stanovišta je da se tužilac u konkretnom slučaju poziva na princip objektivne odgovornosti, koja u našem krivičnom pravu ne postoji, jer navodi kako je nesporno da su te večeri pripadnici SAJ-a prekoračili granice svog ovlašćenja, kao i da je komandant R. Lj. morao znati za tako njihovo ponašanje, pa bi upravo zbog toga on trebao odgovarati kao neko ko se nalazi na čelu takve grupe. Takođe, veliki je broj svjedoka, pa čak i onih koji su oštećeni, koji su na glavnom pretresu tvrdili su pripadnici SAJ-a, koji su se na takav način ponašali i koje on apsolutno ne opravdava, bili tako obučeni da ih rođena majka ne bi prepoznala te večeri. Dakle, svi su bili pod kacigama, fantomkama, imali su gas maske protiv hemijskih otrova, bili su sa pancirima i zaštitama na laktovima, tako da su njihove antropološke karakteristike bile do te mjere izmijenjene, da ni drug druga ne bi mogao prepoznati. Pita se da li je zaista moguće da je R. Lj. samo zbog </span><span class="span1">sačinjavanja jednog takvog izvještaja odgovarao pred sudom, pa je naveo da bi bilo logično da su tužilaštvo i organi gonjenja, čija je to zakonska dužnost, prvo otkrili činjenice i okolnosti tog krivičnog djela, pa da tek onda kažu "Evo vam gospodine Lj., mi smo otkrili, a vi ste prikrili", dok se u konkretnom slučaju mijenjaju teze, pa se dolazi do toga da je R. Lj. kao komandant SAJ-a morao da otkrije izvršioce  krivičnog djela, iako objektivno to nije bilo moguće, zbog već pomenute opreme koju su pripadnici nosili te večeri, a da ironija bude veća, upravo Lj. je direktoru policije dostavio službenu zabilješku, u kojoj je navedeno da su se dvojica pripadnika SAJ-a javili da su koristili sredstva prinude i protiv njih se vodi postupak pred Osnovnim sudom u Podgorici. Nalazi da kod njegovog branjenika nije postojala ni svijest ni volja da prikrije nekog od službenika koji su eventualno učinili krivično djelo, a od tog dana ništa nije urađeno, pa ukazuje da nije valjda R. Lj. neko ko drži u šaci čitavu policiju. R. Lj. je svoju hrabrost pokazao tamo gdje je trebalo i zbog toga je zamolio sud da ovaj predmet analizira na pravi način, obzirom da u spisima ne postoji niti jedan materijalni dokaz koji bi ga povezao sa krivičinim djelom stavljenim mu na teret. To što se tužilac pozvao na Zakon o unutrašnjim poslovima može eventulano biti osnov za disciplinsku odgovornost u Upravi policije, a nikako element krivičnog djela. Taj izvještaj na koji se tužilac pozvao u optužnom aktu jeste jedna puka formalnost, pri čemu ponavlja da je i D. B., komandant Posebne jedinice, na isti način sačinio takav izvještaj, pa nikome ništa, mada doduše oni i nisu bili akteri kritičnog događaja. Zbog svega navedenog predložio je sudu da njegovog branjenika oslobodi od optužbe.</span>
</li>
<li>
<span class="span1">U dokaznom postupku sud je saslušao svjedoke J. R., D. B., M. B., B. V., M. R., M. M. , A. R., D. Š., R. V., M. K., J. N., F. P. i M. B., po saglasnom predlogu stranaka pročitao iskaz svjedoka I. R.  dat na zapisniku pred Osnovnim državnim tužilaštvom u Podgorici dana 07. 04. 2016. godine,  pročitao Izvještaj o upotrebi sredstava prinude br. 229/15-64969 od 25. 10. 2015. godine, izvršio uvid u spise predmeta Osnovnog državnog tužilaštva Podgorica Ktn. br. 638/15 i Ktn. br. 656/15, izvršio uvid u dva CD snimka događaja u Ulici Jovana Tomaševića i dva CD snimka događaja u Ul. Miljana Vukova i pročitao Uvjerenje iz kaznene evidencije na ime okrivljenog R. Lj. od 03. 06. 2016. godine.</span>
</li>
<li>
<span class="span1">Svjedok J. R. je u svom iskazu u prethodnom postupku naveo da je načelnik Centra bezbijednosti, a u kritičnom periodu od 27. septembra do 24. oktobra 2015. godine, kada su se u nizu dešavali protestni skupovi bio je i rukovodilac policijskog obezbjeđenja skupa i to na osnovu Odluke Centralnog štaba Uprave policije, odnosno Rješenja ministra unutrašnjih poslova. Kao rukovodilac je sačinio plan obezbjeđenja u okviru kojeg je SAJ bila jedinica u rezervi, što znači da je ista bila planirana da interveniše samo u slučaju narušavanja javnog reda i mira, tako da, u slučaju da do narušavanja nije došlo, SAJ je po planu rada bila u stanju pripravnosti, a njena lokacija je bila između zgrade Predsjedništva i Skupštine. Pojasnio je da je za predmetni protestni skup postojala prijava organizatora, a po zakonu, ukoliko se skup ne zabrani, smatra se da je odobren. U prijavi je traženo da skup traje od 19:00 do 06:00 časova sljedećeg dana, tako da se smatralo da je isti odobren u tom vremenskom intervalu. Inače, u prijavi je bilo navedeno da će se raditi o mirnom, a ne o nasilnom protestnom skupu, pa je kao miran i odobren. Okupljanje građana je počelo, koliko se sjeća oko dva sata prije zvaničnog početka skupa i to na Trgu Republike, dok se oko 18:00 časova skup preselio u dijelu kod spomenika kralja Nikole. Oko 20:00 časova poslanici su krenuli preko ograde da uđu na glavni ulaz u Skupštinu, iako je sa Generalnim sekretanom dogovoreno da ulaz bude sa zadnje strane Skupštine, što je lično saopštio i M. Đ., kao organizatoru skupa, a to se odnosilo na sve poslanike tokom trajanja protesta. Nakon što je organizator poslanicima saopštio da u Skupštinu mogu ući samo sa sporedne strane, došlo je do njihovog negodovanja, a on je više puta javno istupao i pokušao da ih, putem megafona, upozori na obavezu poštovanja dogovora, pri čemu je takođe, putem megafona i javno, obavijestio organizatora i poslanike da će u slučaju nasilnog ulaska u Skupštinu doći </span><span class="span1">do prekida javnog okupljanja. Nakon toga poslanik Slaven Radunović je u jednom momentu između ostalog rekao "Ukoliko im se ne omogući ulazak na glavni ulaz Skupštine još deset minuta, oni neće odgovarati za eventualne nerede". Sjeća se da nije prošlo ni tih deset minuta, a policijske snage na cijelom kordonu su bile napadnute od strane više grupa protestanata, i to bacanjem kamenica, Molotovljevih koktela, baklji i ostalih tvrdih i čvrstih predmeta, da bi zatim došlo do rušenja ograde od strane protestanata i pokušaja probijanja policijskog kordona. U tom trenutku stekli su se svi zakonski uslovi za policijsku intervenciju i po njegovom naređenju došlo je do upotrebe hemijskih sredstava, pri čemu je njegova ocjena bila da je upotreba tih sredstava najblaži način reakcije prema građanima, te da nema potrebe da se upotrebljavaju palice. Tada je u intervenciju uključio i pripadnike SAJ-a kako bi oni pomogli u uspostavljanju već narušenog javnog reda i mira, a to je inače samo jedna od desetak jedinica, tj. organizacionih cjelina, koje su po njegovom nalogu učestvovale u intervenciji. Prva pozicija gdje je uputio pripadnike SAJ-a bila je Ul. Slobode, upustva je davao preko radio veze "Tetra", i ona su se odnosila na sve organizacione jedinice, pri čemu je od jednog minuta razgovora sigurno 40 sekundi pričao radi davanja konkretnih naloga pojedinačnim organizacionim jednicama, kako bi se aktivno uključile u intervenciju uspostavljanja javnog reda i mira narušenog u većem obimu. Pojasnio je da su svi oni koji su učestvovali u obezbjeđenju javnog okupljanja i konkretno narušenog javnog reda i mira radili po sistemu radio veze, koja ima više kanala, a oni su međusobno uspostavljali vezu preko kanala "Akcija", na kojem su, osim njega, bili komnadanti i komandiri svih organizacionih jedinica. Svim jedinicama je dao početna upustva za postupanje, pri čemu se za sve vrijeme on nalazio ispred zgrade Skupštine i koordinisao intervencijom, ali je informacije o grupama građana koje su stvarale nemire dobijao i on od organizacionih jedinica, a i same su međusobno razmjenjivale informacije, sve u cilju koordinisanog djelovanja i postupanja. U momentu kada je javni red i mir već ozbiljno narušen, a jedinice se nalaze svuda po terenu, one su imale bolji uvid u situaciju nego što je imao on slušajući radio vezu, tako da je među njima i bio dogovor da jedni drugima daju informacije i da imaju slobodu u pojedinačnom djelovanju u skladu sa zakonom. Sjeća se da je kritične noći komandantu SAJ-a dao više upustava, koja su se odnosila na razbijanje grupacija građana koji stvaraju nerede, odnosno koji su policijske službenike i dalje intezivno kamenovali i gađali tvrdim predmetima, kao i gađali, lomili objekte i izloge poslovnih prostora i novinskih kuća. Koliko se sjeća, komandantu SAJ-a je dao instrukcije da razbije grupu demonstranata u blizini hotela "Hilton" u Ul. Slobode, tačnije preko puta zgrade "Beka", gdje su imali informaciju da se nalazi lice koje posjeduje automatsku pušku, zatim u Ul. Zlatarskoj gdje su imali informaciju da se nalazi veća grupa građana koja narušava javni red i mir, a kao dokaz tome služi i podatak da je demolirana zgrada "Lovćen osiguranja", i to na raskrsnici Ul. Miljana Vukova i Marka Miljanova. Komandanti su ga uglavnom izvještavali o trenutnoj situaciji na određenim lokacijama, pri čemu pojašnjava da je to veliki broj informacija koje su dolazile istovremeno, maltene kao neko filmsko stanje, a ne sjeća se da je konkretno pripadnike SAJ-a slao na bilo koju drugu lokaciju. Što se tiče slučaja M. M., poznato mu je da je otprilike oko 23:00 časa komandant Posebne jedinice D. B. preko radio veze, tj. pozivnog znaka "Kula 1" javio da je vozilo, kojem se ne sjeća marke, pokušalo da probije policijski kordon i da je zamalo udarilo više policijskih službenika. U tom trenutku čuo je da se javio "Jadran 701", što je pozivni znak za komandanta SAJ-a, koji je rekao da će pokušati da zaustavi to vozilo, obzirom da su se nalazili u dijelu grada kod "Maše", a sam događaj je bio na Bulevaru Svetog Petra Cetinjskog, na raskrsnici kod istog lokala. Preko radio veze je čuo i da se nastavila komunikacija između komandanta posebne jedinice i komandanta SAJ-a, ali tada nije učestvovao u usmjeravanju kretanja SAJ-a. Pola sata do sat poslije ponoći zatražio je preko radio veze od Dežurne službe koja je koordinirala sa Urgentnim centrom i Hitnom pomoći da mu se dostavi podatak o licima koja su zadobila povrede i to kako policijskim službenicima, tako i građanima, te je </span><span class="span1">tako dobio informaciju da je jedan građanin zadobio teške tjelesne povrede i da se nalazi na operaciji, a takođe je obaviješten i da su to lice zove M. M., pri čemu nije obaviješten na koji je način on zadobio povrede. Sledećeg dana, 25. 10. 2015. godine, među njima se počelo pričati o slučaju M. i bilo je nekih informacija da je on bio zaustavljen od strane pripadnika SAJ-a, a nakon izlaska snimka u medijima zatražio je od svih komandanata i komandira izvještaje o primjeni sredstava prinude. Inače je zakonska obaveza svih komandanata i komandira da u roku od 24 časa dostave izvještaj o upotrebi sredstava prinude, dok je njegova obaveza kao rukovodioca obezbjeđenja, takođe bila da u roku od 48 sati od momenta kada su upotrijebljena sredstva prinude dostavi objedinjeni izvještaj svih organizacionih jedinica Komisiji za utvrđivanje okolnosti upotrebe sredstava prinude formiranoj od strane direktora Uprave policije. Ta komisija je bila u obavezi da izvještaj dostavi direktoru Uprave policije, a ovaj ministru unutrašnjih poslova. Izvještaje svih organizacionih jedinica dobio je u roku od 24 časa, osim od Specijalne antiterorističke jedinice, a on je u zakonskom roku od 48 sati predao sve izvještaje, osim izvještaja SAJ-a, jer isti nije ni dobio. Nekoliko dana kasnije dobio je i izvještaj iz SAJ-a, pa je prijemnim pečatom Uprave policije konstatovao datum kada mu je dostavljen i isti dostavio Komisiji za utvrđivanje okolnosti za upotrebu sredstava prinude, nakon čega nije više imao ovlašćenja da postupa po tom pitanju. Pojasnio je da je njegova obaveza bila da izvrši uvid u svaki pojedinačni izvještaj, što je on i učinio, a zatim da sačini objedinjeni izvještaj svih organizacionih jedinica i njega dostavi Komisiji na dalju nadležnost i odlučivanje. Ni na jedan izvještaj koji mu je dostavljen 25. 10. 2015. godine nije imao primjedbi i cijenio je da su svi sačinjeni u skladu sa zakonom, a zna i da na njegov objedinjeni izvještaj Komisija takođe nije imala nijednu primjedbu. Izvještaj koji je dobio od SAJ-a nije ocjenjivao, obzirom da je isti bio neblagovremen, jer probijanjem rokova nije bilo smisla ocjenjivati njegovu sadržinu, pa ga je kao takvog samo dostavio Komisiji, a Komisija nije imala primjedbi na takav način dostavljanja. Ponovio je da su njegova ovlašćenja prestala momentom dostavljanja izvještaja, a postupao je po zahtjevima tužilaštva za prikupljanje obavještenja. Dalje je naveo da je njega te noći komandant obavještavao o postupanju jedinice sa lokacija na koje bi ih uputio, ali ga nije obavijestio da je u bilo kojem slučaju eventualno primijenjena prekomjerna sila od strane pripadnika SAJ-a. Prvo saznanje o primjeni prekomjerne sile dobio je uvidom u snimak slučaja M. M. , a ne zna, niti mu je i dalje poznato da su pripadnici SAJ-a u bilo kom slučaju prema građanima upotrijebili prekomjernu silu. O njihovom konkretnom postupanju zvanično je saznao tek nakon što je izvršio uvid u izvještaj, a postupajući po zahtjevima dobijenim od strane tužilaštva, saznao je da je bilo pritužbi građana na postupanje pojedinih pripadnika SAJ-a. Na glavnom pretresu je, ponavljajući iskaz, dodao da ukoliko su upotrebljena sredstva prinude, pripadnik Uprave policije je dužan da sačini izvještaj, čija je forma detaljno propisana Pravilnikom o načinu obavljanja policijskih poslova i primjeni ovlašćenja u obavljanju tih poslova. Dakle, službenik koji je upotrijebio sredstva prinude sačinjava izvještaj koji dostavlja svom pretpostavljenom u roku od 24 časa od časa upotrebe tih sredstava. Izvještaj zatim njegov pretpostavljani dostavlja svom pretpostavljenom i tako prolazi kroz nekoliko filtera, što je sve propisano Pravilnikom. Od komisije koja cijeni izvještaj obaviješten je da je izvještaj koji je on sačinio, potpuno zakonit, te da je ocijenjen pozitivno, a to obavještenje je dobio usmenim putem, a što se tiče izvještaja jedinice SAJ-a koji je samo proslijedio, o njemu nije obaviješten ni pismenim, ni usmenim putem. Komisija je bila dužna da svoj izvještaj, a koji je ocjena njegovog izvještaja, dostavi direktoru policije, a po njegovom mišljenju, Komisija je imala ovlašćenje da ocijeni izvještaj pripadnika SAJ-a, i pored toga što on taj izvještaj nije ocjenjivao, jer je bio neblagovremen. Pojasnio je da kada kao pretpostavljeni, dobiju izvještaj od strane pripadnika jedinica, nastoje da pribave što više detalja i činjenica o razlozima za upotrebu sredstava prinude, pa onda na osnovu svih prikupljenih podataka i činjenica, u svom izvještaju iznose svoj stav o događaju. Takođe, </span><span class="span1">osim što je svaki službenik obavezan da sačini izvještaj, a pretpostavljeni da takav izvještaj traži, svaki pretpostavljeni može da obavi i neposredni razgovor, te u usmenoj komunikaciji dobije što više obavještenja o predmetnom događaju, nakon čega se sačinjava izvještaj i takav način postupanja je poželjan. On je nakon ponoći, i to na sopstveni zahtjev, obaviješten od strane Dežurne službe da je jedan građanin imao teške tjelesne povrede, a nakon pojavljivanja snimka u medijima, što je bilo narednog dana, od komandira svih jedinica i komandanata je tražio da mu dostave izvještaj, iako to nije bila njegova zakonska obaveza, jer svaki pripadnik policije zna da je izvještaj dužan sačiniti nakon 24 časa od upotrebe sredstava prinude. Ta komunikacija je obavljena putem telefona sa svim komandirima i komandantima, u kojoj je on, dakle, lično tražio da mu dostave izvještaj, a misli da je to bilo negdje oko podneva 25. 10. 2015. godine. Kako je imao obavezu da svoj izvještaj dostavi u roku od 48 časova od upotrebe prinude, putem telefona je pozvao komandanta Lješkovića i podsjetio ga na dužnost predaje izvještaja, na šta mu je on rekao da se izvještaj sačinjava i da će ga dostaviti, međutim, kako isti nije dostavljen u zakonskom roku, on je, želeći da ispoštuje zakoski rok za svoje postupanje, ostale izvještaje proslijedio komisiji.</span>
</li>
<li>
<span class="span1">Svjedok D. B. je u svom iskazu u prethodnom postupku naveo da je zaposlen u Upravi policije i već tri godine je na dužnosti komandanta Posebne jedinice, koja je jedna od dvije specijalizovane jedinice u Crnoj Gori, dok je druga Specijalna antiteroristička jedinica, čiji je komandant R. Lj.. U noći protesta 24. 10. 2015. godine obje jedinice su bile u rezervi, potčinjene rukovodiocu obezbjeđenja javnog okupljanja J. R.. Nakon nastalih nemira zadatak njegove jedinice bio je uspostavljanje narušenog javnog reda i mira i djelovali su na četiri lokacije, u Ul. Stanka Dragojevića, Bulevar Svetog Petra Cetinjskog i to cijelom dužinom prema Bloku V, obezbjeđivali su zgradu Skupštine, kao i zgradu TV "Pink". Komandovao je kompletnom svojom jedinicom, a nalazio se u sastavu četvrte grupe, koja je djelovala na Bulevaru Svetog Petra Cetinjskog, u pravcu Bloka V. Komandovao je na način što je primao naređenja od rukovodioca obezbjeđenje J. R. preko "Tetra" sistema, odnosno njegovog kanala „Akcija“, a naređenje je svojim komandirima izdavao preko istog sistema veze, ali preko drugog kanala pod nazivom "PJP - ZAJ". Inače, vozila koja duži njegova jedinica su se te noći nalazila na parking prostoru u garaži iza zgrade Vlade, ali nijedno od njih nije upotrijebljeno, izuzev dva borbena vozila, od kojih je jedno djelovalo u Ul. Stanka Dragojevića, a drugo na Bulevaru Svetog Petra Cetinjskog, ispred ugostiteljskog objekta "Maša". Na Bulevaru su bili stacionirani na način što se, gledano iz pravca centra grada u pravcu Bloka V, po lijevoj strani nalazilo 10 do 15 policijskih službenika i to ispred pješačkog prelaza, na raskrsnici Ul. Ivana Vujoševića, dok je gledano iz istog pravca po desnoj strani, takođe ispred pješačkog prelaza u Ul. Svetozara Markovića stajalo 13 policijskih službenika, pri čemu je njegova pozicija bila na trotoaru ispred ugostiteljskog objekta "Maša", na raskrsnici sa Ul. Ivana Vujoševića. Starješina I. R. , koji se nalazio na poziciji na Bulevaru Svetog Petra Cetinjskog, a ispred pješačkog prelaza sa Ul. Svetozara Markovića, prišao mu je i obavijestio ga da je iz pravca Bulevara, gdje se on nalazio sa njegovih 13 službenika, velikom brzinom naišlo vozilo marke "Mercedes", crne boje, registarskih oznaka LSCG, koje je skrenulo ulijevo prema Ul. Svetozara Markovića, ali on nije ušao u tu ulicu, već je uhvatio polukrug i zaustavio se u desnoj traci na Bulevaru Svetog Petra Cetinjskog. I. R.  mu je tom prilikom rekao da se pomenuto vozilo kretalo velikom brzinom i da je naletjelo na njega, tako da se morao skloniti, jer da to nije učinio vjerovatno bi ga zakačio, nakon čega se vozač zaustavio, otvorio prozor i njemu i ostalim policijskim službenicima pokazivao srednji prst i psovao im majku. R. mu je takođe rekao da je to lice upozoravao da se skloni sa lica mjesta, ali se isti oglušio o naredbu policijskog službenika i velikom brzinom se udaljio u pravcu Ul. Svetozara Markovića. Pojasnio je da je, nakon što je vozač uputio psovke i uvrede na račun policijskih službenika, starješina R. njemu naredio da izađe iz vozila, a policijskim službenicima da ga opkole, međutim, vozač to nije učinio, već je krenuo u Ul. Svetozara </span><span class="span1">Markovića. Tada je preko radio veze "Tetra", kanala "Akcija", koja je bila povezana sa svim rukovodiocima dao obavještenje da se potražuje vozilo sa podacima koje je dobio od I. R., i objasnio da je to vozilo prethodno velikom brzinom naletjelo na policijski kordon u Bulevaru Svetog Petra Cetinjskog, da je omalovažavao službenike Posebne jedinice i oglušavao se o naređenje da izađe iz vozila, te da je velikom brzinom samoinicijativno napustio lice mjesta. O tom događaju dalje nije znao ništa, sve do sledećeg dana kada je putem sredstava javnog informisanja saznao da je od strane određenih policijskih službenika prebijen M M.. Nije preko radio veze od bilo kojeg starješine dobio obavještenje da je to vozilo zaustavljeno, ponovio je da je prvo saznanje o tom događaju dobio tek sljedeći dan. Naveo je i da policijski službenici iz njegove jedinice nisu tražili pomenuto vozilo, iz razloga jer nisu imali čime, obzirom je već objasnio da su sva njihova vozila bila parkirana pored zgrade Vlade, dok su dvoje oklopnih vozila bili stacionirani u Ul. Stanka Dragojevića i Bulevaru Svetog Petra Cetinjskog. Na glavnom pretresu je, ponavljajući iskaz, dodao da je kritične večeri njegova jedinica sačinila detaljan izvještaj o upotrebi sredstava prinude, na način što je prvenstveno od komandira vodova tražio da svi službenici sačine izvještaj, pa je, kada je dobio takve pojedinačne izvještaje, sačinio i svoj izvještaj, koji je dostavio pretpostavljenom R., a sve to je učinio u roku od 24 časa, pri čemu misli da je to bilo 25. 10. 2016. godine, dakle u veoma kratkom roku. Po zakonu, odnosno Pravilniku, izvještaj o upotrebi sredstava prinude mora se sačiniti pojedinačno i to od strane svakog pripadnika policije koji je prinudu upotrijebio, a ukoliko ima saznanje da je neki pripadnik policije kojim komanduje upotrijebio prinudu, a neće o tome da sačini izvještaj, dužan je da ga upozori na njegovu obavezu, pa ukoliko on i tada odbija da sačini izvještaj, dužan je da pokrene disciplinski postupak. Za sačinjavanje navedenog izvještaja postoji obrazac, koji je sačinjen na osnovu Pravilnika, tako da se izvještaj sačinjava na način što se takav obrazac popuni. Kada je u konkretnom slučaju njegova jedinica sačinjavala izvještaj, on je preko komandira vodova dobio grupne izvještaje, u kojima je bilo detaljno opisano postupanje svakog pripadnika voda koji je primijenio sredstva prinude. Dakle, nije imao pojedinačne izvještaje, ali je u tom grupnom bilo detaljno opisano postupanje svakog službenika. On je takve izvještaje prihvatio, iako su trebali da budu pojedinačni, iz razloga što je rok za njihovo sačinjavanje bio veoma kratak, a prethodno nijesu spavali nekoliko dana, tako da ne zna kako su i taj izvještaj sačinili, a u konkretnom slučaju niko od pripadnika Posebne jedinice policije, nije primijenio silu prema građanima. Nije znao gdje se kritične večeri nalazio koji pripadnik njegove jedinice, znao je samo gdje se nalazi grupa kojoj svaki službenik pripada, a navedeno zbog toga što jedinica broji 120 službenika, tako da nije ni mogao znati gdje je ko pojedinačno, pri čemu grupama rukovode komandiri vodova, odnosno timova. Komandiri grupa su dužni da znaju gdje se nalazi koji njihov pripadnik pojedinačno, ali je kritične noći bila takva situacija da se nije znalo gdje je ko, obzirom da nisu imali nikakav znak raspoznavanja, a imali su i kompletnu zaštitnu opremu. </span>
</li>
<li>
<span class="span1">Svjedok M. B. je u svom iskazu u prethodnom postupku naveo da je zamjenik komandanta SAJ-a već 3 godine i njegov prvi pretpostavljeni je komandant R. Lj.. Kritične noći, 24. 10. 2015. godine, jedinica SAJ-a je bila angažovana da izvrši intervenciju radi uspostavljanja narušenog javnog reda i mira, u slučaju da redovne snage policije nisu mogle odgovoriti postojećim zadacima. Te večeri su upustva dobijali od glavnog štaba, čiji on nije bio član, tako da ne zna da li je SAJ dobijao naređenja, odnosno naloge za konretne zadatke od još nekoga, a on je zadatke dobijao od svog komandanta R. Lj.. Osim njemu, komandant je upustva za postupanje davao i pomoćnicima M. K. i S. J., dakle, interna komanda koju su za konkretno veče formirali, funkcionisala je na način što je komandant Lj.dobijao naloge od glavnog štaba, prenosio ih njima trojici, a oni su dalje davali upustva komandirima timova. Kritične noći su imali zadatak da razbijaju ekstremne grupe, što su oni i činili, i to sa grupama koje su se nalazile u Ul. Slobode, kod hotela "Hilton", zatim na Bulevaru Svetog Petra Cetinjskog, u Zlatarskoj ulici, kod škole "Maksim Gorki", kao i u Ulici Jovana Tomaševića, kod </span><span class="span1">Crvenog krsta. Kada je u pitanju događaj u Zlatarskoj ulici, za koji je on tek kasnije saznao iz medija gledajući snimak, gdje je došlo do povređivanja dva građanina, može se izjasniti samo o onome što je vidio. Naime, u jednom trenutku, vozilo "Range Rover", u kojem se nalazio cijele večeri, kao i nekoliko vozila iza njega, te vozilo "Hamer", koje je u tom trenutku bilo ispred vozila u kojem se on vozio, zasipana su kamenicama od strane građana, i to na raskrsnici ulica Zlatarske i Balšića, gdje se nalazi česma. Na tom mjestu su zaustavili vozila i razbijali grupaciju građana koja se udaljila u više pravaca, i to u pravcu škole "Savo Pejanović", u pravcu Karađorđevog parka i Hercegovačke ulice. U jednom momentu primijetio je dva građanina kako hodaju u pravcu "Beka", a kasnije te noći, kada su završili svoje djelovanje i vratili se u privremenu bazu u blizini zgrade Vlade, dobio je saznanje da je primjenjivana sila prema građaninu u Ul. Jovana Tomaševića, kao i da su dva lica legitimisana u Zlatatrskoj ulici, pa je tako povezao da bi to mogla biti ista ona lica koja su se prethodno kretala u pravcu "Beka". Tek nakon dan-dva objavljen je snimak o povređivanju ta dva građanina, tako da su komandant, pomoćnici i komandiri timova i on, kao starješine pitali svoje službenike ko je tom prilikom upotrijebio silu, ali se niko nije javljao. On nije mogao da pita službenike koji su legitimisali pomenuta dva lica za više detalja, jer nije ni znao ko ga je obavijestio, obzirom su svi imali maske. Kada je u pitanju postupanje na raskrsnici Ul. Miljana Vukova i Marka Miljanova, poznato mu je da su se na toj lokaciji zaustavili kako bi sa ulice uklonili kontejnere, žandinjere i kamenice, pa nakon što su to učinili, uputili su se na pružanje asistencije na drugim lokacijama, ali mu nije poznato da su na pomenutom mjestu pripadnici SAJ-a primjenjivali sredstva prinude prema bilo kome. Što se tiče povređivanja M. M. u Ul. Jovana Tomaševića, sjeća se da su na tu lokaciju došli radi razbijanja ekstremnih grupacija, koje su, kako je čuo preko radio veze, kamenovali zgradu Crvenog krsta i vozila građana. Kada su došli u tu ulicu, bio je drugo vozilo u koloni, dok je ispred njega bio "Hamer", pa je tako izašao iz vozila i uputio se sa još nekim kolegama kod Crvenog krsta, gdje se nalazila grupa koja je narušavala javni red i mir, dok je jedan dio kolega krenuo u pravcu Mašinske škole. Kada je obavio zadatak, bio je u blizini svog vozila, u kojem trenutku je u suprotnoj kolovoznoj traci primijetio njihovo medicinsko vozilo, pa je pitao nekog od kolega o čemu se radi, i tada je obaviješten da je jedno lice povrijeđeno. Tek kasnije, kada je došao u blizini zgrade Vlade, gdje je bila njihova baza, od kolega je saznao da je prema tom građaninu primijenjena sila od strane pripadnika SAJ-a, ali nije dobio informaciju od kojih je pripadnika primijenjena. Te iste večeri, komandant, pomoćnici, komandiri i on zakazali su sastanak svim pripadnicima jedinice - njih 55, kojom prilikom su pokušali da od njih dobiju saznanje o svim događajima u kojima se postupalo te noći. Htjeli su da analiziraju situaciju, a njima kao komandi bilo je poznato da je primijenjena sila prema građaninu u Ul. Jovana Tomaševića, tako da su željeli da dobiju saznanja o tome, ali niko od službenika nije htio da kaže ko je primijenio sredstva prinude. Na istom sastanku su takođe komentarisali i događaj iz Zlatarske ulice, jer su imali informacije da je tamo primijenjena sila prema dvojici građana, ali im ni tada niko od policijskih službenika nije htio priznati da je u tom slučaju primijenio silu, međutim, na taj događaj se nisu mnogo obazirali, jer im je prioritet bio događaj iz Ul. Jovana Tomaševića. Sljedećeg dana, a to je zapravo već bio isti datum, dakle 25. 10. 2015. godine, ponovo su sazvali sastanak R. Lj. i on sa dva pomoćnika, na kome su prisustvovali svih 55 službenika, gdje su iznova insistirali da im kažu ko je i zbog čega prema građanima primijenio silu u pomenuta dva slučaja, međutim, povratnu informaciju nisu dobili. Njih četvorica su od komandira tražili da sačine pojedinačne izvještaje o eventualnoj primjeni sile, što oni nisu učinili, već su dobili samo jedan njihov zajednički izvještaj, koji nije bio potpun, tako da su odlučili da ga vrate na dopunu, ukazujući komandirima da to učine u skladu sa zakonom. Međutim, komandiri nijesu uspjeli da izvještaj dopune, jer nisu mogli od svojih potčinjenih službenika dobiti informaciju o tome ko je primijenio sredstva prinude. Kako nisu znali šta da rade, dogovorili su se da na nivou jedinice sačine zajednički izvještaj, da isti svi potpišu, a </span><span class="span1">komandant se sa tim saglasio. Taj zajednički izvještaj potpisao je iz solidarnosti, a sredstva prinude nije primjenjivao ni u jednom slučaju. Naveo je i da misli da je zajednički izvještaj sačinjen 25. 10. ili 26. 10. 2015. godine, a potpisan je od strane svih pripadnika SAJ-a istog dana kada je i sačinjen. Nakon nekoliko dana komandant ga je obavijestio da su se njihova dva službenika, B. G. i G. Z. sami prijavili da su primijenili sredstva prinude prema M. M.. Na glavnom pretresu je, ponavljajući iskaz, pojasnio da</span><span class="span3"> </span><span class="span1">izvještaj sačinjava pripadnik policije koji je primijenio prinudu u konkretnom slučaju ili ukoliko je naređena upotreba prinude takav izvještaj sačinjava i lice koje je takvu upotrebu naredilo. Nakon toga starješina sačinjava izvještaj o opravdanosti upotrebe prinude i dostavlja ga pretpostavljenom, a on, po hijerarhiji, svom pretpostavljenom. Takođe, službenik koji je primijenio prinudu o tome sačinjava službenu zabilješku, kao i izvještaj o upotrebi sredstava prinude ili sredstava vezivanja, a izvještaj ima svoju formu popunjavanja. Kritične noći je od strane pripadnika jedinice SAJ-a bilo više događaja u kojima je upotrebljava prinuda, i to u vidu hemijskih sredstava prema licima, ali nije vidio da je prema nekom primijenjena fizička sila, pri čemu je jedinica postupala kako u grupi, tako i pojedinačno, zavisno od situacije, obzirom da je bilo više područja na kojima je djelovala. Pojasnio je da su u Ulici Jovana Tomaševića, Zlatarskoj i na raskrisnici Ul. Miljana Vukova i Marka Miljanova jedinice postupale parcijalno, po timovima, s tim što na raskrsnici Miljana Vukova nisu upotrebljavali sredstva prinude, ali ne zna gdje je koji tim konkretno postupao, a misli i da ne postoji neko ko to zna. Okolnosti su bile takve da je bukvalno bilo u pitanju narušavanje ustavnog poretka, a pripadnici policije su bili izloženi kako verbalnim i ličnim poniženjima, tako i fizičkim nasrtajima, u kojima je postojala opasnost za njihov život. Nema informaciju o tome da li su na prethodno opisani način postupala lica koja su povrijeđena u Zlatarskoj ulici, pri čemu mu je sumnjivo da li su na snimcima upravo pripadnici SAJ-a, a što se tiče događaja sa M. M., smatra da je narušavao javni red i mir i preduzeo radnje koje su bile upotrijebljene protiv policije. Nije imao saznanja da je M. preduzimao bilo kakve radnje prema pripadnicima SAJ-a u Ul. Jovana Tomaševića, a on u tom momentu nije bio na licu mjesta, već je došao kasnije. Dalje pojašnjava da su, nakon što su se dva pripadnika SAJ-a prijavila da su upotrijebili prinudu prema M. M., oni proveli cijelu istragu i utvrdili na koji način je primijenjena sila i na koji je postupao sam M.. Na prvom sastanku nakon njegovog povređivanja, saznao je da su prema istom primijenjena sredstva prinude, nakon što je on pružio otpor u postupanju policije u Ul. Jovana Tomaševića. Tada nisu znali ko je od službenika učestvovao i niko nije htio da se prijavi, a nije ih bilo moguće identifikovati, obzirom da su bili pod maskama, pri čemu prilikom razgovora službenici nisu bili maskirani, što je bilo iste večeri u kasnim časovima, poslije završetka akcije. Službenici policije su ga tada obavijestili da je M. bio agresivan, te da je kasnije pružao otpor, ali ne zna ko ga je od pripadnika jedinice to obavijestio, niti je iko konkretno rekao da je učestvovao u savlađivanju otpora, kao što ga niko nije obavijestio ni o načinu na koji je M. pružao otpor. Bili su kasni sati, tako da nisu detaljno razgovarali o tom događaju, dok ni na pomenutom sastanku, koji se desio 25. 10. 2015. godine nisu detaljno utvrđivali na koji je način došlo do incidenta, te na koji način je M. pružao otpor, već su se samo bavili i insistirali na identifikaciji lica koja su učestvovala u tom događaju. Nije mogao precizno da se izjasni kada je saznao za dešavanja iz Zlatarske ulice, možda je to bilo iste noći ili narednog dana. Kada je dobio izvještaj, isti je pročitao i potpisao iz solidarnosti prema kolegama, ali nije ni prema kome primjenjivao srestva prinude, pri čemu ne zna kada, niti ko mu je izvještaj dostavio na potpis, zna samo da je isti bio sačinjen i da ga je on potpisao nakon što ga je pročitao, a to je vjerovatno bilo na nekom sastanku ili kolegijumu. Ne može da tvrdi da je komandant SAJ-a Lj.bio na sastanku iste noći, a narednog jutra i svih narednih dana on je rukovodio sastancima i aktivno učestvovao, pri čemu su vodili intezivnu istragu. Dodao je i da je komanda koju su činili komandant Lj., zamjenici M. B., S. J., M. K. i četiri komandira M. R., M. K., B. J. i I. G., odlučila da se sačini navedeni zajednički izvještaj, koji su u konkretnom </span><span class="span1">sačinili komandiri, ali ne zna koji konkretno, a zatim je komanda dala saglasnost za te izvještaje, nakon čega su iste i potpisali. Zaključio je da je izvještaj potpisao iz solidarnosti prema kolegama, a isti bi potpisao i da je u njemu bilo nešto bolje ili mnogo gore, zbog svega što su te večeri preživjeli.</span>
</li>
<li>
<span class="span1">Svjedok I. R.  je u svom iskazu u prethodnom postupku naveo da je zaposlen kao policijski službenik u Posebnoj jedinici policije, na mjestu starješine. Dana 24. 10. 2015. godine, na protestima organizovanim od strane Demokratskog fronta, Posebna jedinica je bila radno angažovana, a njeni službenici su prvobitno bili stacionirani iza Skupštine, a neposredno prije narušavanja javnog reda i mira jedinica se rasporedila u tri grupe, pri čemu se njegova grupa, kojom je rukovodio Z. Š., uputila prema zgradi nove Vlade, gdje su zauzeli kordon u pravcu Ulice Stanka Dragojevića. Nakon narušavanja javnog reda i mira od strane velike grupe građana, pružali su asistenciju na više lokacija, pri čemu napominje da su bili pod maskama, sa štitovima u ruci i opremom, koja je teška sigurno 10-tak kilograma, a više puta su na različitim lokacijama napadani od strane građana, na način što su ih gađali kamenicama i drugim tvrdim predmetima, dok su djelovali u kordonu. U jednom trenutku kretali su se Bulevarom Svetog Petra Cetinjskog, iz pravca mosta Blaža Jovanovića, prema restoranu "Maša", na kojoj dionici su više puta bili kamenovani od strane iste grupe građana, i sjeća se da su prema njima samo jednom upotrijebili hemijska sredstva. Na toj lokaciji su se po naređenju komandanta B., zaustavili na nekih 5-6 metara ispred semafora i sa njima su se u kordonu, u ravni kretali borbeno i vatrogasno vozilo. On je rukovodio jednim dijelom jedinice, koja se nalazila na desnom dijelu Bulevara, gledano iz pravca mosta Blaža Jovanovića, kada je u jednom trenutku primijetio vozilo marke "Mercedes S klasa", koje se u njihovom pravcu kretalo desnom stranom kolovoza, iz pravca Bloka V. To vozilo je na semaforu skrenulo blago lijevo, ali ne u pravcu Ulice Svetozara Markovića, koja je bila otvorena za saobraćaj, već je nastavio da se kreće prema njima, dakle ka traci koja je bila zatvorena za kretanje. Kako je bio ispred kordona, a vozilo je krenulo prema njemu, u jednom trenutku je odskočio, jer je mislio da će ga udariti, pri čemu se isto zaustavilo na otprilike metar poprečno od njega, upravo za koliko je on i odskočio. Vozaču je izdao naređenje da produži, odnosno da nastavi da se kreće Ulicom Svetozara Markovića, u kojem pravcu mu je i pokazivao rukom, a govorio je veoma glasno, jer je na glavi imao masku, pa je pretpostavio da ne može čuti, ukoliko bude govorio normalnim tonom. Misli da su stakla na suvozačevim vratima bila malo otvorena, a koliko se sjeća, na vozilu je bio i šiber, za koji takođe misli da je bio malo otvoren. Vidio je da se vozač nagnuo u njegovom pravcu, jer se u tom trenutku nalazio ispred vrata suvozača, tako da ga je čuo kako govori "šta je bre pizde jedne, M. kerovi, pičke jedne, smradovi", pritom pokazujući im srednji prst. Tada je vozaču i dva lica koja su sa njim bila u automobilu izdao naređenje da izađu, što oni nisu poslušali, tako da je krenuo iza vozila, kako bi vozaču prišao, pa je tada primijetio rikverc svijetla i da se automobil malo pomjerio unazad, kao da je htio da ga "cimne", odnosno preplaši ili udari. Odmah potom, vozilo kreće naprijed u pravcu Ulice Svetozara Markovića, a u jednom momentu se još jednom zaustavilo negdje ispred semafora i sa te pozicije im je vozač kroz prozor ponovo pokazao srednji prst. Tada je krenuo ka komandantu B., koji se nalazio na trotoaru ispred restorana "Maša" i upoznao ga sa pomenutim događajem, a on je dalje obavijestio učesnike radio veze o incidentu i pravcem kretanja vozila. Na istoj poziciji su ostali nekih pola sata, do sat, nakon čega su se vratili na poziciju iza Skupštine, gdje su im bila parkirana vozila. </span>
</li>
<li>
<span class="span1">Svjedok B. V.  je u svom iskazu u prethodnom postupku naveo da se dana 24. 10. 2015. godine, oko 22:30 časova, nakon razbijanja protesta organizovanih od strane Demokratskog fronta, sa drugom M. B. nalazio u centru grada, a kada su se nalazili u Ulici Slobode primijetio je policijsko vozilo marke "Hamer", crne boje, sa oznakama SAJ-a, bijele boje. To vozilo je nasrtalo na građane, imeđu ostalog i na njega i to u trenutku kada se nalazio negdje ispred ulaza "Robne kuće", a kako ga pomenuto vozilo ne bi udarilo, pobjegao je na trotoar i </span><span class="span1">uputio se u pravcu restorana "Radovče". Kada su se on i B. nalazili na raskrsnici Ul. Miljana Vukova i Balšićeve, kod česme je primijetio vozilo marke "Hamer", iza koga je bilo parkirano nekoliko policijskih vozila, i to "Landrover", crne boje, koji je bio odmah iza "Hamera", a iza njega su, koliko se sjeća, bili sanitetsko vozilo i "Defender" bijele boje, koja vozila su bila parkirana na parking prostoru, gledano od Ulice Slobode, po desnoj strani. On i M. B. su se uputili u pravcu Ul. Slobode i koliko se sjeća, u Zlatarskoj ulici su se nalazili kontejneri, koje su policijski službenici pomjerali sa ulice. Prišli su policajcu koji je išao prvi i gestikulirajući rukom ga je pitao da li je slobodno da prođu, a on je takođe gestikulirajući palicom potvrdio da mogu proći u pravcu Ul. Slobode. Taj policajac bio je obučen u crnu unformu, sa fantomkom na glavi i gas maskom, a iza njega je bilo još nekoliko službenika policije, obučenih u iste uniforme, s tim što je nekima šlem bio bijele, a drugima crne boje. Nakon što su od pomenutog policajca prošli par metara, službenici policijekoji su se nalazili iza njega su počeli da viču riječima "šta je bilo, pičke jedne, lezite dolje" i slične uvrede. Njih dvojica su legli na trotoar ispred apoteke i u tom trenutku su im prišli 10-tak policajaca, a sjeća se da mu je jedan od njih stavio nogu na glavu, odnosno na desnu stranu lica i pritiskao ga uz trotoar, da bi zatim osjetio udarac u predjelu rebara sa lijeve strane, za koji pretpostavlja da mu je zadao drugi policajac i to nogom. Jedan od njih mu je prislonio pendrek uz lice i pitao ga "oćeš li da pušiš", na šta mu je on odgovorio "neću" i prokomentarisao da nema potrebe za takvim ponašanjem i da će mu dati ličnu kartu radi legitimisanja.  Dok je ležao, iz džepa jeizvadio ličnu kartu i dao je službeniku koji mu je stojao pored glave, nakon čega su mu prišli još nekoliko policajaca, pretpostavlja službenika SAJ-a, koji su ga nogom udarili 2-3 puta i to u predjelu donjeg dijela tijela, odnosno nogu. Bacili su lične karte na trotoar i otišli, a zatim su se i on i njegov drug udaljili sa lica mjesta. Nije vidio kako policajci udaraju njegovog druga, jer mu je glava bila u visini njegovih nogu, dakle, tijelom se nalazio pored i iza njega, ali je čuo da i njega udaraju, kao i da je i on izvadio lična dokumenta, koja je dao na uvid, da bi mu tek kasnije drug ispričao na koji su način njega udarali. Ne bi mogao da prepozna nijednog policijskog službenika, jer su svi bili potpuno maskirani, na glavi su imali zaštitne maske i kacige, a tek kasnije je iz medija saznao da je komandant SAJ-a R. Lj. i da se isti kritične večeri vozio u vozilu "Hamer". Pretpostavlja da je Lj. te noći bio u Zlatarskoj ulici, u momentu kada su pripadnici SAJ-a prema njima primijenili silu,  kao i da je on taj policijski službenik koji im je palicom pokazao da mogu da prođu, jer misli da on kao komandant ide prvi, a te pretpostavke bazira na video snimku koji je kasnije više puta pregledao. Koliko je na osnovu snimka mogao da zaključi, policajac koji im je posljednji prišao pogledao je njihova lična dokumenta, koja mu je prethodno predao neki drugi policajac, a zatim ih je bacio pored njih. Misli da je to upravo pomenuti policajac koji je bio prvi u koloni i pustio ih da prođu tom ulicom, obzirom da se on poslednji vratio. Svoje pretpostavke bazira na tome što smatra da komandant neke jedinice ide prvi ispred nje i vraća se posljednji, ali nema saznanja da li je to i u konkretnom slučaju nesporno bilo tako, a policajac koji im je posljednji prišao i bacio njihove lične karte ih nije udarao. Druga dva lica, za koja je siguran da su kritičnom prilikom bila u Zlatarskoj ulici su vozači vozila "Hamer" i "Land rover", ali ne zna njihova imena. Na glavnom pretresu je, ponavljajući iskaz, dodao da</span><span class="span3"> </span><span class="span1">te večeri kod sebe nije imao oružje, niti je pružao otpor policiji, već je postupao po svim naređenjima koja su mu oni izdali prilikom postupanja. Tom prilikom zadobio je lake tjelesne povrede, ali i teške duševne bolove koji i dalje traju i trajaće dok se ne nađu počinioci. Takođe, na mjestu gdje su se zaustavili bilo je 20-30 pripadnika policije, ali nisu svi učestvovali u napadu na njih, već samo četiri, pet ili šest njih, obzirom da su se smjenjivali udarajući ih, a vidio je da je na licu mjesta bilo više vozila, i to "Hamer" sa oznakom SAJ-a, "Landrover", dva bijela "Defendera" i sanitetsko vozilo. Sva navedena lica su imala maske na licima, s tim što on nije dobro ni gledao, jer su mu naredili da okrene glavu. Dok je prolazio, ispred zgrade "SDK", u blizini restorana "Radovče" primijetio je grupu lica koji su lupali, lomili, bacali kontejnere, pa su pored njih prošli, želeći da </span><span class="span1">se odvoje, procijenivši da im je najbezbjedniji pravac tamo gdje su se uputili, pri čemu nije čuo nikakve komande policajaca izdate drugim policajcima. Zaključuje da u ulici gdje su se nalazili nije bilo nikakve intervencije policije, niti je za tim bilo potrebe, budući su se tu nalazili samo kum, on i jedno lice koje je bilo ispred njih, za koje je kasnije na snimku vidio da su ga takođe maltletirali.</span>
</li>
<li>
<span class="span1">Svjedok M. R.  je u svom iskazu u prethodnom postupku naveo da živi u Kolašinu, a dana 24. 10. 2015. godine je sa svojim drugovima A. R. i D. Š. došao u Podgoricu, kako bi učestvovao na mirnim protestima organizovanim od strane Demokratskog fronta. Stigli su oko 19:00 časova i nalazili su se na Bulevaru Svetog Petra Cetinjskog i nisu pravili nikakve nemire. Kada su neredi počeli, njih trojica su se uputili u ugostiteljski objekat "Vivija", gdje su se zadržali neko vrijeme, a zatim odlučili da se vrate za Kolašin. Vozilom marke "Toyota Yaris", kojim je upravljao A. R. krenuli su magistralom i kada su bili u blizini raskrsnice, gdje se sa njihove lijeve strane nalazi "Lovćen osiguranje", zaobišli su kontejner koji je bio parkiran po njihovoj desnoj strani, u kom trenutku se ispred njih našlo vozilo marke "Hamer", crne boje. To vozilo se zaustavilo ispred njih i iz njega je izašlo nekoliko policijskih službenika, koji su na sebi imali crne uniforme, a na glavama maske, pri čemu nije mogao precizno da se izjasni kakve su te maske bile, samo zna da im se nije vidjelo lice. Njihovom autu su prvo prišla dva ili tri policajca i pendrecima počeli da udaraju po haubi, staklima, šoferšajbni i vratima, pri čemu je sam držao ruku na glavi kako bi se zaštitio od stakla, a u jednom trenutku je osjedio udarac koji mu je pendrekom nanijet u predjelu sljepoočnice. Pojasnio je da je policajac, koji je pendrekom slomio staklo, nakon toga pendrekom udario u njegovu ruku i zakačio ga u predjelu sljepoočnice. Odmah potom došlo je još 15-20 policajaca koji su svi imali iste uniforme, a kada su polomili auto, otvorili su vrata vozača i suvozača gdje je on sjedio, nakon čega su vozača A. R. izvukli, a zatim i njemu rekli da izađe. Koliko se sjeća, jedan od policajaca ga je povukao za ruku, a on je odmah izašao i podigao ruke u vis govoreći "Nismo ništa loše uradili, krenuli smo kući za Kolašin". U tom trenutku čuo je da mu je neko od policajaca rekao "Lezi dolje, lezi dolje", što je on odmah poslušao, i legao na tlo. Dok je ležao više se oslanjao tijelom na lijevu stranu, obzirom da se desnom rukom držao za glavu, kako bi se zaštitio ukoliko bi krenuli da ga udaraju, a u tom trenutku je čuo jednog od policajaca kako govori "Velikog, velikog". Znao je da je to poziv ostalim policajcima da napadnu na njega, jer je sa 205 cm, najvisočiji među svojim drugovima, da bi odmah prišli sedam ili osam policajaca koji su ga udarali palicama i čizmama po tijelu i to najviše u predjelu leđa, a sjeća se i da je zadobio jedan udarac u predjelu desnog koljena, koji mu je policajac nanio na način što ga je šutnuo čizmom. Nakon što su ga istukli, čuo je kako mu govore "Ulazi u auto i miči ga", nakon čega je ustao, ušao u vozilo na mjesto vozača, pri čemu ga je i dok je ulazio jedan policajac još jednom udario pendrekom u predjelu leđa. Vozilom se uputio u pravcu Doma zdravlja, a kada je ulazio u auto primijeto je da sa njegove lijeve strane leži A. R., a sa desne D. Š.  i oko njih su bili po dva-tri policajca, pri čemu u trenutku kada ih je primijetio policajci ih nisu udarali. Naknadno, kada je parkirao vozilo, vratio se da potraži svoje drugove, pa se tako sa R. sreo u blizini mjesta gdje su ih tukli, dok su se sa D. Š. čuli telefonom i naknadno se našli i sa njim. D. Š.  je zatražio medicinsku pomoć u Hitnoj pomoći, a on i Andrija sljedećeg dana u Domu zdravlja u Kolašinu. Naveo je i da tokom protesta, a ni nakon izbijanja nereda, niti na mjestu gdje su zaustavljeni od strane policijskog vozila "Hamer" nisu pravili nikakve nerede, a tvrdi i da, kada ih je vozilo "Hamer" zaustavilo, njegovi drugovi i on nisu pružali bilo kakav otpor, već su postupali po naređenjima policije, tako da ne zna zašto su se pripadnici SAJ-a na opisani način ophodili prema njima. </span>
</li>
<li>
<span class="span1">Svjedok A. R. je u iskazu na glavnom pretresu naveo da je kritične večeri, negdje oko 23:00 časa, upravljao svojim vozilom marke "Toyota Yaris" i kretao se ulicom pored Privrednog suda, a sa njim u društvu su bili drugovi Š. i R.. Pošto su te noći održavani </span><span class="span1">protesti, pojedine ulice su bile zatvorene, tako da je razmišljao kuda da ide, a vidio je da na kraju ulice, ka Gorici, policija rastjeruje ljude i dok se tako polako kretao i razmišljao kuda će, ispred njega je stao "Džip". U prvom trenutku na tom vozilu nije vidio nikakve oznake, pa je mislio da je civilno, ali kad se primakao vidio je na vozilu oznaku SAJ-a. Iz tog vozila je izašlo pet do šest policajaca, ali ih je kasnije bilo mnogo više, tako da ne zna da li su išli pješke ili su svi izašli iz vozila. Počeli su da udaraju po njegovom automobilu, iznenada i neočekivano, i tražili da izađu iz vozila, što je on odmah i pokušao da uradi, ali je još dok je bio unutra zadobio jedan udarac pendrekom u predjelu ramena, koji mu je zadat kroz polomljen prozor. Samo je uspio da zakopča jaknu, da bi zatim zadobio više krvničkih udaraca od strane pripadnika policije, i to pendrecima, nogama i rukama, od kojih je i pao. Dok je ležao zadobio je i jedan udarac pendrekom po butinama od visočijeg policajca, koji je bio u maskirnim čizmama, a u tim momentima je čuo da oni i dalje udaraju po vozilu. U jednom trenutku je čuo da su rekli "miči auto", nakon čega je vidio da mu je auto odveženo, da bi kasnije, kada se našao sa R., shvatio je da je upravo on odvezao auto sa lica mjesta. Za to vrijeme nije znao šta se dešavalo sa njegovim drugovima Š. i R., koji su mu kasnije rekli da su i njih udarali, pri čemu su Š. nagrdili od batina. Dodao je i da su svi pripadnici policije imali maske, koje su, koliko se sjeća, bile crne boje, tako da ne bi mogao nikog identifikovati. Nije znao šta ga je tom prilikom snašlo, pa nije ni mogao gledati koliko je vozila policije bilo na licu mjesta. Inače, niti on, niti njegovi drugovi, kritične večeri nisu dali nikakav povod policiji za intervenciju, koja je reagovala tako krvnički, kako u životu nije vidio. </span>
</li>
<li>
<span class="span1">Svjedok D. Š.  je u svom iskazu na glavnom pretresu naveo da je kritične noći bio ispred Skupštine, u društvu sa A. R. i M. R.. Negdje oko 22:00 časa, kada su počeli nemiri, pošli su u lokal gdje su popili piće, a onda krenuli prema vozilu, sa namjerom da se vrate za Kolašin. Vozilom je upravljao A. i kretali su se pored Privrednog suda. Vidio je da je pored "Lovćen osiguranja", na ulici, bio prevrnut kontejner. Dok su se kretali, ispred njih je izletio "Hamer" sa oznakama SAJ-a. Policajci su izašli iz tog "Hamer"-a, i odmah počeli da udaraju po A. vozilu pendrecima, polomivši svako staklo. Prvo su izvukli A. i počeli da ga udaraju, nakon čega su izvukli i M., a zatim i njega, kojom prilikom su ih pripadnici SAJ-a krvnički udarali. Njemu su dvojica nogama stali na ruke dok je ležao na asvaltu, dok su ga ostali udarali pendrecima i nogama po čitavom tijelu, a sve navedeno se dešavalo na raskrsnici. Nakon što su ga izdudarali, dvojica policajaca su ga između sebe uhvatili za noge i ruke i bacili na trotoar, a od udaraca je bio u polusvjesnom stanju i takvog su ga na trotoaru našli J. N.  i njen brat, pa su ga poveli do Urgentnog centra, gdje se zadržao od 11:00 časova uveče do 04:00 časa ujutro. Zadobio je mnoge povrede, o čemu je predao medicinsku dokumentaciju.</span>
</li>
<li>
<span class="span1"> Svjedok M. M. je u svom iskazu na glavnom pretresu naveo da je kritičnog dana upravljao svojim vozilom, krećući se prema stanu u Ul. Svetozara Markovića, a sa njim u vozilu su bili drugovi K. i V.. Prekoputa zgrade stare Vlade, odjednom se ispred njega ispriječilo nekoliko vozila policije, otprilike 5-6 njih, iz kojih su izašli policajci u teget plavim uniformama. Iz čista mira su prišli njegovom vozilu i tražili mu da izađe, što je on odmah učinio, pri čemu mu nisu tražili dokumenta, stavio je ruke na auto i pitao o čemu se radi, a iz vozila su izašli i K. i V.. Pomenuti policajci su imali oružje u rukama, a na njegovo pitanje jedan od njih je odgovorio "ćuti, ne progovaraj riječi, vidjećeš šta će sada biti". Nedugo nakon toga pojavilo se nekoliko džipova, iz kojih su izašli pripadnici policije, naoružani do zuba, a po uniformama je vidio da je riječ o pripadnicima SAJ-a. Sa njegove desne strane prišao mu je jedan pripadnik SAJ-a, koji je bio bez kacige i bez povoda ga pendrekom udario po glavi, nakon čega je 20-30 policajaca počelo da ga udara, pendrecima i nogama. Od udaraca je pao, a oni su nastavili da ga udaraju i dok je ležao, nakon čega su ga ostavili da leži na asfaltu 10-15 minuta, da bi ga zatim ubacili u neko vozilo i povezli u bolnicu, gdje mu je ukazana pomoć. Tom prilikom zadobio je više teških tjelesnih povreda.  </span>
</li>
<li>
<span class="span1">Svjedok R. V. je u svom iskazu na glavnom pretresu naveo da se kritičnom prilikom nalazio u društvu sa M. M. i M. K.. Bili su na večeri u lokalu "Maša pab", nakon čega su oko 23:00 časa izašli i sjeli u M. vozilo, sa namjerom da idu kući. Te večeri su se održavali protesti. Išli su prvo ka raskrsnici između Bulevara Svetog petra Centinjskog i Ul. Ivana Vujoševića, pa je M., koji je upravljao vozilom, skrenuo lijevo, obzirom se pravo nije moglo proći zbog blokiranog saobraćaja. Kada su skrenuli, vidio je grupu od oko 15 policajaca, pri čemu je jedan bio malo izdvojen, ubrzavao je saobraćaj, nalazeći se na ulici, gdje su se uostalom nalazili i ostali policajci. Išli su polako, bukvalno pet na sat, jer nijesu ni mogli ići brže, a kada su prolazili pored pomenutog službenika policije, koji je bio u uniformi, sa maskom i kacigom na glavi, on je pendrekom udario po vozilu. Kada je to učinio, M. ga je pitao "šta to radiš čovječe", na šta je on samo odgovorio "vozi". Rekao je M. da nastavi kretanje, da se ne bi raspravljali, što je on i učinio. Dolaskom na semafore su skrenuli, pa onda opet desno u Ul. Jovana Tomaševića, i kod Crvenog krsta nailaze na pet do šest vozila policije, marica i džipova, koji su išli iz suprotnog pravca i skretali ulijevo prema zgradi Uprave policije, tako da su se oni zaustavili kako bi ih propustili. Kada su stali, dva vozila su se takođe zaustavila, pa su mislili da ne mogu proći zbog zaustavljenog saobraćaja, ali je iz tih vozila izašlo tridesetak maskiranih policajaca, sa kacigama na glavi, tako da ih ni rođena majka nije mogla prepoznati, i puškama u rukama. Stali  su ispred njihovog vozila i rekli im da izađu, nakon čega su im naredili da stave ruke na auto, što su oni i učinili. U jednom trenutku je pitao o čemu se radi, i tada mu je rečeno da ćuti, pa su tako stajali sigurno pet do šest minuta da se ništa nije dešavalo, zbog čega je još jednom pitao o čemu se radi, ali mu je opet rečeno da ćuti. Posle nekog vremena M. je pitao "hoće li mi neko reći o čemu se radi", na šta mu je isti policajac rekao "sad ćeš viđet", da bi poslije 20-30 sekundi njega jedan policajac uhvatio za ruku, odveo ga do obližnje zgrade, uz koju ga je prislonio i rekao "ne možeš mu pomoći". Na M. je krenulo pomenutih 20-30 policajaca, pri čemu ga je jedan prvo s leđa udario pendrekom po glavi, od čega je pao, nakon čega je počelo bukvalno masakriranje čovjeka, jer su mu zadavali udarce po cijelom tijelu, a o svemu postoji i video snimak i snimljen je samo drugi dio događaja kada su ga tukli, prvi dio je bio još teži i brutalniji zbog načina na koji su mu zadavali povrede. Sve se to dešavalo na sredini Bulevera, samo 100 metara od zgrade Uprave policije, i trajalo je nekih par minuta, a on se nije mogao pomjeriti niti pomoći M.. U jednom trenutku u automobil je bačen suzavac, ili neka naprava koja je stvorila veliki dim, tako da više nije ni vidio šta se dešavalo sa njim, nakon čega su navedena vozila napustila lice mjesta. Kada se dim malo razišao, vidio je da M. leži na trotoaru, sa suprotne strane ulice, tako da je bilo očigledno da su ga policajci tamo prenijeli dok je bio taj dim i kada on to nije vidio. Poslije toga na lice mjesta je stiglo sanitetsko vozilo, u koje su ubacili M. i povezli ga radi ukazivanja pomoći, a za sve vrijeme policajci njemu i K. nisu dozvoljavali da priđu. Naglasio je da M., K., ni on, kritične večeri niti jednom svojom radnjom nisu izazvali reakciju policije, pri čemu je i sam radio u službi državne bezbjednosti, tako da su mu poznata pravila službe, pa sve i da jesu nešto učinili, a nisu, u blizini je bila stanica policije, u koju su ih mogli privesti. Dodao je da je policajac koji je prvi udario M. imao kompletnu uniformu, osim kacige, pri čemu pojašnjava da kada bi sve ljude koji se nalaze u sudnici obukli u opremu koju su te noći nosili policajci, niko ih ne bi mogao prepoznati. </span>
</li>
<li>
<span class="span1">Svjedok M. K.  je u svom iskazu na glavnom pretresu naveo da je kritične večeri bio u društvu sa M. M. i V., na večeri u Pab-u. Kada su krenuli kući, M. se ponudio da ih prebaci, pa su sišli u garažu "Premijera", gdje se nalazilo njegovo vozilo, a te noći su u gradu bili protesti. M. je upravljao vozilom i krenuli su prema Hramu, odakle su ih vratili, jer je saobraćaj bio zaustavljen, tako da su krenuli Bulevarom, prema "Maši", pri čemu je šiber od auta bio otvoren, jer je M. pušio. Dok su se tuda kretali, vidio je da je jedan policajac usmjeravao, tačnije ubrzavao saobraćaj i mahao je pendrekom, kojim je udario po njihovom vozilu, pa ga </span><span class="span1">je M. kroz otvoren šiber pitao "šta to radiš", na šta mu je i sam rekao "ajde pusti da se ne stvara gužva", nakon čega su nastavili kretanje. Skrenuli su desno prema zgradi Crvenog krsta, a onda opet desno prema staroj Vladi, kada ih je blokiralo sedam do osam policijskih vozila, iz kojih su izašli policajci u plavim uniformama, misli da je u pitanju bila Interventna jedinica.</span><span class="span3"> </span><span class="span1">Rekli su im da izađu iz vozila, što su oni i učinili, i stavili ruke na auto, te su tako stajali neko vrijeme. U jednom trenutku M. je pitao o čemu se radi, da nije u pitanju neka greška, na šta mu je jedan policajac odgovorio "sad ćeš vidjeti". Kako je stojao pored vozila, vidio je da su policajci, koji su stajali prekoputa njega pogledali lijevo, pa se okrenuo i uočio kako pritrčava sigurno 20 policajaca u crnim uniformama, pod punom opremom i sa kacigama, s tim što je prvi među njima bio bez kacige, i on je M. odmah krvnički udario pendrekom po glavi, tako da je mislio da je mrtav. Nakon toga počeli su svi krvnički da ga udaraju, pri čemu su ga i oborili, zbog čega je pokušao da se sagne i kroz staklo vidi da li je živ, a njega tom prilikom nisu udarali. Ne zna da li su policajci još udarali M. ili je to prestalo, kada je čuo tri pucnja i lomljavu kola, pa je mislio da pucaju demonstranti, zbog čega je rekao policajcu pored njega "alo, pobiše nas", i u tom trenutku se odgurnuo od vozila, kada je vidio da u stvari pucaju SAJ-ovci u M. vozilo, koje su pritom i razbijali. Vidio je i da je jedan od njih otvorio prvo prednja, a zatim i zadnja vrata vozila i ubacio dva zapaljena štapina, nakon čega je zatvorio vrata, a iz vozila je počeo da izlazi ogroman dim. Čuo je da su u jednom trenutku počeli da viču "gotovo je, završeno" i pomenuti policajac ga je pustio, pa je krenuo da pomogne M., ali su ga SAJ-ovci otjerali, tako da je prošao kroz prolaz zgrade i vidio da M. leži prekoputa sav krvav, pri čemu mu je pola tijela bilo na trotoaru, a pola na travnjaku. Policajci koji su ga udarali su sjeli u auto i otišli sa lica mjesta, nakon čega se pojavilo bijelo vozilo, i trojica-četvorica pripadnika SAJ-a koji su ostali, su M. ubacili u isto, nakon čega se i ono odvezlo. Dodao je i da bi mogao da prepozna lice koje je bilo bez kacige, dok se ostala lica nisu mogla identifikovati, jer su imali maske i kacige. Kritične večeri policajcima nisu dali nikakav povod za intervenciju, a živa istina je sve ono što je ispričao.</span>
</li>
<li>
<span class="span4"></span><span class="span1">Svjedokinja J. N.  je u svom iskazu na glavnom pretresu navela da je kritičnom prilikom bila sa svojim bratom F. kada je, prekoputa škole "Savo Pejanović", vidjela grupu policajaca koji su se, dok su oni prolazili, povukli prema svojim vozilima parkiranim na ulici. Prethodno su bili bačeni suzavci, pa je kroz maglu vidjela da na ulici leži jedan čovjek, koji je bio krvav i iscijepan, tako da su prišli da mu pomognu. Policajci koji su prethodno bili oko tog čovjeka su bili u crnim uniformama, sa kacigama i maskama, tako da su ga sigurno oni izudarali, a zatim su otišli do svojih vozila, kojih je bilo pet-šest. Brat i ona su pomenutom čovjeku pomogli da se podigne i umije, nakon čega su ga uputili u Hitnu pomoć. Ne zna kako se zove čovjek kome su pomogli, to je niži čovjek koji je bio u sudnici, a iz Kolašina je.</span>
</li>
<li>
<span class="span1">Svjedok F. P. je u svom iskazu na glavnom pretresu naveo da je kritične večeri sa sestrom Jelenom stajao na trotoaru kod vrtića i gledao kako su se na ulici zaustavila vozila policije sa rotacijom, a na jednom od njih je i pisalo "policija". Iz vozila je izašlo više policajaca, koji su imali crnu uniformu, sa maskama. Vidio je da su se grupisali na trotoaru i neku gužvu, koja je trajala par minuta, nakon čega su se ti policajci povukli, dok je na trotoaru kao pseto ostao da leži neki čovjek. Kako je on tako ležao, sestra i on su prišli i vidjeli da je nagrđen. Bio je krvav, sa pocijepanom gardarobom, tako da su ga poveli do obližnje česme i umili, nakon čega su ga uputili u Hitnu pomoć. </span>
</li>
<li>
<span class="span1">Svjedok M. B. je u svom iskazu na glavnom pretresu naveo da je kritične noći bio u društvu sa B. V.. Bili su u gradu i u trenutku kada su se nalazili kod Pošte, došlo je do nemira, zbog čega su krenuli ka centru. Došli su u Ul. Slobode i tu su kod parkinga pored Atomskog skloništa vidjeli da su ljudi pravili nemire, prevrtali kontejnere, tako da su, želeći da se izdvoje, krenuli ka Zlatarskoj ulici, u kojoj su se nalazili i policijsko vozilo "Hamer" i vozilo sa oznakom Hitne pomoći. Krenuli su ka "Beku", odnosno prema policiji, računajući da će iza njih biti mirno, pa su jednog policajca koji je bio malo izdvojen pitali da li mogu proći, koji je </span><span class="span1">gestikulacijom pokazao da mogu. Međutim, kada su krenuli, zaustavili su ih drugi policijaci, naredili im da legnu i stave ruke iznad glave, što su oni i učinili. Dok su ležali, jedan policajac koji je imao pendrek u ruci im je prišao i ispred Branimirove glave pitao "Hoćete li da pušite", a zatim je čuo da je neki od ostalih policajaca rekao "Pazite da se ne snima" i pitao ih "Šta hoćete pizde jedne". Njegov kum B. V.  je rekao da posjeduju lične karte i ponudio je da se legitimišu, tako da su, dok su ležali, i ne dižući glave izvadili svoje lične karte i predali ih policajcima. Neko od njih je prišao i udario ga nogom u predjelu nogu i u predjelu glave, pri čemu ga je u predjelu nogu udario više puta, a u glavu jednom, od kojeg udarca je glavom udario i o trotoar i tako zadobio povredu. Lične karte koje su im prethodno uzeli, bacili su na trotoar i otišli. Tom prilikom zadobio je povrede od kojih nije mogao da hoda, a kako ga je bilo sramota, ljekaru se javio tek dva dana nakon događaja, kada su mu povrede i konstatovane, dok je medicinsku dokumentaciju predao tužiocu prilikom saslušanja u nekom drugom predmetu. Naveo je da im kritične noći nisu nanijete toliko fizičke povrede, koliko duševne, obzirom da se u takvoj situaciji osjećao strašno poniženo. Nije mogao prepoznati nikog od pripadnika policije, jer su svi bili u uniformama, pri čemu je neko na glavi imao fantomke, a neko kacige a nije imao kad da zagleda oznake na njihovim uniformama, tako da nije uočio nikakave oznake. </span>
</li>
<li>
<span class="span1">U Izvještaju o upotrebi sredstava prinude broj 229/15-64969 od 25. 10. 2015. godine, sa prijemnim pečatom Ministarstva unutrašnjih poslova na dan 02. 11. 2015. godine, potpisanom od strane 55 pripadnika Specijalne antiterorističke jedinice Uprave policije Crne Gore, a pod rednim brojem 1 okrivljenog R. Lj., konstatovano je da su na osnovu zaključaka Centralnog štaba operativne akcije "Jesen 2015", naređenja direktora Uprave policije i komandanta Specijalne antiterorističke jedinice, službenici Specijalne antiterorističke jedinice angažovani na poslovima i zadacima očuvanja stabilnog JRM-a, lične i imovinske sigurnosti građana Crne Gore, kao i očuvanja vitalnih objekata i institucija, povodom protestnog okupljanja organizovanog od strane Demokratskog fronta, održanog dana 24. 10. 2015. godine, u Podgorici, na Bulevaru Svetog Petra Cetinjskog, ispred zgrade Skupštine Crne Gore. Po prethodno sačinjenom planu, pripadnici Specijalne antiterorističke jedinice bili su pozicionirani na parking prostoru između zgrade Predsjedništva i Vlade Crne Gore. U periodu oko 22:00 časa, grupa demonstranata počela je da ruši zaštitne ograde postavljene ispred zgrade Skupštine i da gađa pripadnike policije kamenicama, Molotovljevim koktelima, flašama i raznim drugim predmetima. Nakon više upozorenja, upućenih od strane rukovodilaca obezbjeđenja da prestanu sa takvim radnjama, o koje su se građani oglušili, još intezivnije su nastavili sa napadima na policijske službenike, kada rukovodilac obezbjeđenja izdaje naređenje za upotrebu sredstava prinude - hemijskih sredstava. Nakon upotrebe tih sredstava i otpočinjanja rastjerivanja mase u više pravaca, od strane rukovodioca obezbjeđenja dobili su zadatak da vrše rastjerivanje okupljenih grupa građana u užem i širem gradskom jezgru, koji su nastavili da vrše napade na institucije sistema i objekte od vitalnog državnog značaja, te da narušavaju JRM, na način što su uništavali imovinu, lomili izloge, vertikalnu signalizaciju, čupali ukrasne betonske stubiće, palili kontejnere, krali, čime su ugrožavali ličnu i imovinsku sigurnost građana Podgorice. Po dobijanju zadataka SAJ je, u skladu sa naređenjem, izvršila obilazak užeg centra grada i u Ul. Slobode locirala više nasilničkih i rušilačkih grupa, koje su odmah po njihovom nailasku otpočele sa gađanjem kolone službenih vozila kamenjem, Molotovljevim koktelima, flašama i raznim drugim predmetima. Tom prilikom više motornih vozila je pogođeno staklenim flašama punjenim benzinom, u namjeri da ista budu zapaljena, a na njima su nastala i oštećenja u vidu polomljenih stakala i ulupljenja, što je evidentirano elaboratom. Prilikom izlaska službenika iz vozila, a u cilju zauzimanja poretka za uspostavljanje narušenog JRM, službenici SAJ-a su zasuti većom količinom kamenja, različitim smješama, flašama i drugim čvrstim predmetima, a službenici zaduženi za podršku hemijskim sredstvima, koji su bili naoružani hemijskim </span><span class="span1">puškama "Shermuly" cal. 38 mm, u cilju odbijanja napada ispalili su 12 projektila punjenih hemijskom materijom "CS" u pravcu raskrsnice ulica Novaka Miloševa i Slobode, na prostor Trga Republike i raskrsnice Ul. Slobode i Vučedolske. Ostali službenici su aktivirali četiri (4) kom. BRS AG-1, nakon čega su se demonstranti razbili u manje grupe i udaljili u više pravaca. Nakon toga, od strane rukovodioca štaba dobili su obavještenje da se na Bulevaru Svetog Petra Cetinjskog, kod hotela "Hilton", gledano u pravcu Starog Aerodroma, nalazi veća grupa izgrednika, koja kamenuje policiju i okolne zgrade. Po dolasku na zadatu lokaciju, na kolonu vozila SAJ-a otpočinje kamenovanje iz pravca mosta prema Starom Aerodromu, kao i iz Karađorđevog i Kraljevog parka, a nakon izlaska iz vozila i zauzimanja formacije, isti su nastavili sa kamenovanjem službenika SAJ-a. Tom prilikom, usljed siline napada, došlo je do više oštećenja na više motornih vozila SAJ-a, kao i zaštitne opreme pripadnika (štitova, zaštitnih maski, zaštitnih naočara), a usljed kojih oštećenja je došlo i do povređivanja pripadnika, u vidu modrica, oguljotina, povraćanja i slično, koji, međutim, zbog hitnosti izvršenja narednih zadataka i ozbiljnosti situacije nisu zatražili medicinsku pomoć. Nakon toga, službenici zaduženi za podršku hemijskim sredstvima, koji su bili naoružani hemijskim puškama "Shermuly" cal. 38 mm, u cilju odbijanja napada, ispalili su 16 projektila punjenih hemijskom materijom "CS", u pravcu mosta prema Starom Aerodromu, kao i na prostor Karađorđevog i Kraljevog parka, dok su ostali službenici aktivirali 6 (šest) kom. BRS AG-1, nakon čega su se demonstranti razbili u manje grupe i udaljili u više pravaca. Još za vrijeme trajanja opisane intervencije, posredstvom sistema veze, u više navrata su prenošene informacije da se u predjelu Trga Republike nalazi lice naoružano automatskom puškom, tako da su se po prijemu informacije, a nakon okončanja zadatka, uputili na pomenutu lokaciju, kao i na raskrsnicu Ul. Novaka Miloševa i Trga Balšića, gdje je više grupa kamenovalo izloge i policiju. Naoružano lice nisu zatekli, ali jesu grupe koje su se nalazile u pravcu raskrsnice Ulica Novaka Miloševa i Marka Miljanova, na trgu Balšića, kod prostorija preduzeća "MDI" i na raskrsnici Hercegovačke i Ul. Balšića, koje su sa tri strane zasipale kamenicama i drugim predmetima pripadnike policije i okolne objekte, a nakon njihovog dolaska i njihova vozila i pripadnike. Dolaskom na lice mjesta, službenici zaduženi za podršku hemijskim sredstvima, koji su bilo naoružani hemijskim puškama "Shermuly" cal. 38 mm, a u cilju odbijanja napada i razbijanja prethodno navedenih grupa, ispalili su 16 projektila punjenih hemijskom materijom "CS", u pravcu raskrsnica Ulica Novaka Miloševa i Marka Miljanova, na trgu Balšića kod prostorija preduzeća "MDI" i na raskrsnici Hercegovačke i Ul. Balšića, dok su ostali službenici aktivirali 5 (pet) komada BRS AF-1, nakon čega su se demonstranti razbili u manje grupe i udaljili u više pravaca. Poslije navedenih aktivnosti, a prilikom nastavka uspostavljanja narušenog JRM i dobijenih informacija putem sistema veze da je u gradskoj četvrti preko Morače došlo do direktnog ugrožavanja bezbjednosti službenika UP od strane NN lica, koje je upravljalo motornim vozilom marke "Mercedes", tamne boje, reg. oznaka xxxx, na način što je isto pokušalo da automobilom probije policijski kordon u više navrata i na više lokacija, uputili su se u navedeni sektor. Skretanjem u Ul. Jovana Tomaševića iz pravca Ul. 13. Jula, na razdaljini od oko 150 metara, uočili su policijsku svjetlosnu signalizaciju i uputili se ka njoj. Zaustavili su se u dijelu navedene ulice, prekoputa zgrade Uprave za kadrove, a ispred kolone vozila SAJ-a, nalazilo se nekoliko vozila, od kojih je prvo bilo motorno vozilo marke „Mercedes“, tamne boje, navedenih reg. oznaka, prema kome su se od strane određenog broja policijskih službenika već preduzimale službene radnje. Nakon njihovog dolaska, policijski službenici koji su zaustavili vozilo, odlaze na izvršenje drugih zadataka, dok nekoliko njihovih službenika preduzima dalje radnje prema, u tom momentu za njih nepoznatom licu. Ono se prema policijskim službenicima ponaša na način što ih psuje, vrijeđa, omalovažava, govoreći im da su "pičke" i "plaćenici", pritom zauzimajući položaj za pružanje aktivnog otpora, gurajući policijskog službenika, nakon čega zatvorenom šakom udara istog u predjelu glave, </span><span class="span1">na kojoj je nosio zaštitnu kacigu. Službenici SAJ-a nakon toga, a u cilju odbijanja napada, primjenjuju fizičku snagu, a nakon toga i službenu palicu, koja je kao sredstvo prinude upotrijebljena zato što se radilo o licu izuzetno jake fizičke građe, koje je pokazivalo ogromnu dozu agresivnosti. Zadaju mu udarce palicom, nakon čega to lice nastavlja da iz ležećeg položaja pruža otpor, pokušavajući nogama da zada udarce policajcima i dalje vičući. Prilikom obavljanja opisanih aktivnosti, od strane službenika SAJ-a je upotrijebljeno jedno ručno hemijsko sredstvo, i to u cilju sopstvene bezbjednosti, koja je mogla biti ugrožena od strane lica koja su se nalazila u neposrednoj blizini, kao i obzirom na činjenicu da su motorna vozila u tim aktivnostima bila polivena benzinom, zbog čega je postojala mogućnost da ista budu zapaljena nekim pirotehničkim sredstvom. Kako nisu bili u mogućnosti da izvrše vezivanje lica zbog pružanja otpora nogama, zadaju mu više udaraca, nakon čega je isti prestao da pruža aktivan otpor, prestao da viče i počeo je da se žali na povredu u predjelu noge. Nakon sprječavanja otpora, s obzirom da se pomenuto lice žalilo na bolove, pozvali su ambulantno vozilo, kojim je lice prevezeno u KCCG.</span>
</li>
<li>
<span class="span1">Uvidom u spise predmeta Osnovnog državnog tužilaštva Podgorica Ktn. br. 638/15 sud je utvrdio da je isti formiran povodom događaja koji se kritične večeri desio u Ul. Jovana Tomaševića, na štetu oštećenog M. M.. U Zapisniku o uviđaju Uprave policije - Centra (odjeljenja) policije CB Podgorica UPT br. 2688/2015 od 26. 10. 2015. godine, detaljno su navedena i opisana oštećenja koja su kritične večeri pričinjena na vozilu marke „Mercedes S 550“, crne boje, reg. oznaka PG xxxx x, vlasništvo M. M., u kojem je potvrđeno da su počinioci upotrebom podesnog sredstva (tvrdog predmeta) djelovali na spoljašnje metalne i staklene površine vozila, te da su istom prilikom i upotrebom nepoznatog pirotehničkog sredstva nanijeli više oštećenja, dok iz nalaza i mišljenja vještaka saobraćajne struke G. Č. Ktn. br. 638/15 od 03. 11. 2015. godine proizilazi da visina štete koja je kritičnom prilikom pričinjena na tom vozilu iznosi 16.510,40 eura. Sudski vještak medicinske struke dr N. R. je na zapisniku o saslušanju vještaka ODT-a Podgorica Ktn. br. 638/15 od 26. 10. 2015. godine, nakon neposrednog kliničkog sudskomedicinskog pregleda M. M., konstatovao veći broj lakih tjelesnih povreda i dvije teške tjelesne povrede. Vještak nalazi da su povrede nastale usled direktnog dejstva aktivno zamahnutog mehaničkog oruđa-udaraca, moguće duguljastim obličastim predmetom (pendrek i sl.), stopalom obuvenim u čizmu, pesnicom ili za to nekim pogodnim oruđem, osim povrede u vidu preloma gornjeg okrajka desne butne kosti koja je posledica dejstva tupine mehaničke sile i ista je nastala usled pada i udara u tvrdu podlogu. Sve zadobijene povrede u vrijeme nanošenja vještak zbirno kvalifikuje kao običnu tešku tjelesnu povredu, a sve povrede su mogle nastati 24. 10. 2015. godine, u večernjim satima. </span>
</li>
<li>
<span class="span1">Uvidom u spise predmeta Osnovnog državnog tužilaštva Podgorica Ktn. br. 656/15 sud je utvrdio da je isti formiran zbog postojanja osnovane sumnje da su kritične večeri, od strane pripanika SAJ-a Uprave policije počinjena krivična djela na štetu A. R., D. Š., M. R., koji su i podnijeli krivične prijave, te M. B. i B. V.. Iz nalaza i mišljenja sudskog vještaka saobraćajne struke G. Č. Ktn. br. 656/15 od 13. 06. 2016. godine, uz koji je dostavljen i fotoelaborat UP CB Podgorica br. 64-28-244-2023/2986 od 25. 10. 2015. godine, proizilazi da visina štete koja je kritičnom prilikom pričinjena na vozilu „Toyota Yaris“, tamno plave boje, reg. oznaka KL AD xxx, vlasništvo oštećenog A. R. iznosi 812,78 eura. Iz nalaza i mišljenja vještakinje medicinske struke dr D. Č. Ktn. br. 656/15 od 29. 02. 2016. godine, u kojem su detaljno opisane povrede koje su oštećeni M. B. i B. V. pretrpjeli odnosnom prilikom, proizilazi da se u vrijeme nanošenja, te povrede kvalifikuju kao laka tjelesna povreda, koje su, oštećenima nanesene višekratnim djelovanjem tupine mehaničkog oruđa, gdje spadaju i šaka stisnuta u pesnicu i obuveno stopalo, palica, kao i druga tupa oruđa. Nadalje iz nalaza i mišljenja iste vještakinje Ktn. br. 656/15 od 18. 11. 2015. godine proizilazi da su oštećeni A. R., D. Š.  i M. R. kritičnom prilikom zadobili povrede koje se u vrijeme nanošenja, pojedinačno i zbirno kvalifikuju kao laka tjelesna povreda, a koje su im nanesene višekratnim djelovanjem tupine </span><span class="span1">mehaničkog oruđa, gdje spada šaka stisnuta u pesnicu, obuveno stopalo, pendrek i druga tupa sredstva. </span>
</li>
<li>
<span class="span1">Uvidom u dva CD snimka događaja u Ulici Jovana Tomaševića, utvrđeno je da se na snimku vidi crno vozilo sa upaljnim svjetlima, a oko njega više osoba u uniformi sa crnim i bijelim kacigama na glavi. Na snimku se takođe vidi da više od dvoje uniformisanih lica pendrecima udaraju po zaustavljenom vozilu, nadalje se vidi to zaustavljeno crno vozilo sa otvorenih sve četvoro vrata, te da na trotoaru susjedne trake leži jedno lice, dok je iza zaustavljenog vozila "Džip" na kome stoji natpis "SAJ". Nadalje, vidi se kako šest lica u uniformi prilazi licu koje leži na trotoaru, za koje vrijeme prilazi još lica, koja odlaze, nakon čega se zaustavlja bijelo vozilo za koje svjedok B. ukazuje da je u pitanju sanitetsko vozilo, koje pripada SAJ-u, te da povrijeđenom licu prilaze lica u uniformi sa crnim kacigama, koji mu ukazuju pomoć, a u pitanju su pripadnici SAJ-a. Oni povrijeđeno lice na nosilima smještaju u vozilo, nakon čega napuštaju lice mjesta, na kojem ostaje pomenuto vozilo crne boje sa registracijom PG xxxx x, na kome su vidna oštećenja. Na snimku se vide i pet bijelih i jedno crno vozilo, kako prolaze pored zaustavljenog vozila, za koje svjedok B. navodi da pripadaju SAJ-u, dok su sva lica u uniformi, tako da se nijedno ne može identifikovati. Takođe, uočava se da jedno lice leži na trotoaru pored vozila, a oko njega se nalazi šest pripadnika policije u uniformi, dok se na snimku vidi preko trideset lica u uniformi. Takođe, tri lica se saginju prema licu koje leži na trotoaru, a lica koja stoje pored njega zamahuju nogama u njegovom pravcu. Ne može se vidjeti koliko je lica u pitanju, niti njihova pozicija, obzirom se isti nalaze u pokretu, pri čemu se lice koje leži na trotoaru jasno ne vidi. Na sljedećem snimku se vidi i čuje eksplozija, a nakon nje i dim oko zaustavljenog crnog vozila, pri čemu je zastupnica optužbe ukazala, a na osnovu sadržine Kt. spisa, da je u pitanju suzavac koji je bačen u vozilo. Takođe, na osam fotografija u koje je izvršen uvid prikazane su povrede lica, za koje je zastupnica optužbe ukazala da se radi o oštećenom M. M., a fotografije su sastavni dio nalaza i mišljenja vještaka medicinske struke, koji je sadržan u spisima predmeta Ktn. br. 638/15, u koje je sud takođe izvršio uvid. </span>
</li>
<li>
<span class="span1">Uvidom u dva CD snimka događaja u Ulici Miljana Vukova utvrđeno je da se na snimku vide dva lica kako leže na trotoaru ispred izloga, iznad kojeg stoji oznaka "Apoteka", kojima prilazi više lica sa kacigama na glavi, pri čemu se vidi kako isti zamahuju nogama prema licima koja leže na trotoaru. Svjedok B. V. je ukazao da je on lice koje leži na trotoaru, a pored njega je njegov drug M. B., a vidi se da mu prilaze lica u uniformi, koja mu zadaju udarac nogom, kako je to naveo u svom iskazu, kao i kako predaje svoju ličnu kartu. Na snimku se uočava i da, dok osam lica u uniformi stoje oko lica koje leže na trotoaru, jedno lice u uniformi sa ulice prilazi i zamahuje nogom, za koje svjedok V. navodi da ga je u tom trenutku udarilo u predjelu koljena. Na snimku se dalje vidi da nakon pomenutog lica u uniformi, i to više od 20 lica, odlaze do jednog parkiranog vozila, a sa trotoara ustaju dva lica koja su prethodno ležala, pri čemu svjedok V. ukazuje da je on lice sa svijetlom trakom na pantalonama, koje ulicu napušta vidno hramajući. Takođe, iza parkiranog vozila u kome se nalazi jedno lice, a kome su prišla lica u uniformi, vidi se zaustavljeno vozilo, crni "Džip" sa oznakom "SAJ" na prednjoj strani, nakon čega dva crna vozila "Džip", zatim dva bijela vozila, od kojih je jedno sanitetsko, napuštaju lice mjesta, a svjedok B. ukazuje da su u pitanju vozila SAJ-a.</span>
</li>
<li>
<span class="span1">Ocjenom provedenih dokaza, kako pojedinačno, tako i u njihovoj međusobnoj vezi i dovodeći ih u vezu sa odbranom okrivljenog sud je na nesumnjiv način utvrdio da je okrivljeni R. Lj. izvršio krivično djelo koje mu je optužbom stavljeno na teret, na način, u vrijeme i na mjestu kako je to predstavljeno izrekom presude.</span>
</li>
<li>
<span class="span1">Prilikom utvrđenja činjeničnog stanja, sud je prvenstveno pošao od iskaza svjedoka M. M., A. R., D. Š., M. R., M. B. i B. V., iz kojih je utvrđeno da su pripadnici Specijalne antiterorističke jedinice Uprave policije, dana 24. 10. 2015. godine, na tri lokacije u Podgorici, </span><span class="span1">nezakonito upotrijebili sredstva prinude i navedenim svjedocima nanijeli tjelesne povrede. Naime, svjedok M. M., kao i svjedoci R. V. i M. K., saglasno i detaljno opisuju da su se kritične večeri M. vozilom kretali Ulicom Jovana Tomaševića, kada se ispred njih ispriječilo više policijskih vozila, iz kojih je izašao veći broj policajaca i naredili im da izađu napolje. Oni su to i učinili, stavili ruke na automobil, pa nakon što su tako stajali nekoliko minuta, M. je upitao o čemu se radi, nakon čega je njemu prišlo nekoliko pripadnika SAJ-a, pod punom opremom, od kojih ga je jedan udario pendrekom po glavi, tako da je pao na asfalt, a ostali su zatim nastavili da ga udaraju nogama i pendrecima i nanose mu povrede, pri čemu svjedoci V. i K. opisuju da su poslije toga, pomenuti policajci nastavili da razbijaju i M. vozilo, da bi u jednom trenutku u njega ubacili i pirotehnička ili neka druga hemijska sredstva, od kojih je iz automobila počeo da izlazi veliki dim. Nakon toga većina pripanika SAJ-a se udaljila sa lica mjesta, a nekoliko njih je M. unijelo u sanitetsko vozilo, koje je u međuvremenu stiglo na lice mjesta. Navedeno je potvrđeno i uvidom u dva CD snimka ovog događaja, na kojima je prikazano M. zaustavljeno vozilo, crne boje, sa upaljenim svjetlima i vidnim oštećenjima, koje više uniformisanih lica udaraju pendrecima, a vide se i pet bijelih i jedno crno vozilo kako prolaze pored njega, za koje je svjedok B., kao zamjenik komandanta, potvrdio da pripadaju SAJ-u. Takođe, uočava se i lice koje leži na trotoaru pored vozila, dok policajci koji stoje pored njega zamahuju nogama u njegovom pravcu, nakon čega mu prilaze pripadnici SAJ-a, u uniformama i sa crnim kacigama, koji mu ukazuju pomoć i smještaju ga u svoje sanitetsko vozilo, dok su na osam fotografija u koje je sud izvršio uvid prikazane povrede svjedoka M.. Povodom navedenog događaja pred ODT-om Podgorica formiran je predmet poslovne oznake Ktn. br. 638/15, u čije je spise sud izvršio uvid, tako da su navodi pomenutih svjedoka potvrđeni i Zapisnikom o uviđaju Uprave policije - Centra (odjeljenja) policije CB Podgorica UPT br. 2688/2015 od 26. 10. 2015. godine, u kojem su detaljno navedeni i opisani vrsta i mehanizam nanošenja oštećenja na M. vozilu, dok je nalazom i mišljenjem vještaka saobraćajne struke G. Č. Ktn. br. 638/15 od 03. 11. 2015. godine visina štete koja je na istom pričinjena obračunata na iznos od 16.510,40 eura. Konačno, u istom predmetu je sudski vještak medicinske struke dr N. R., na zapisniku o saslušanju vještaka ODT-a Podgorica Ktn. br. 638/15 od 26. 10. 2015. godine, konstatovao vrstu i mehanizam nanošenja povreda koje je svjedok M. kritičnom prilikom zadobio, a koje se u vrijeme nanošenja zbirno kvalifikuju kao teška tjelesna povreda, i iste su mogle nastati 24. 10. 2015. godine, u večernjim časovima. Nadalje, i svjedoci B. V. i M. B. saglasno opisuju da su kritične večeri, kada su se nalazili na raskrsnici ulica Miljana Vukova i Balšićeve, primijetili parkirano policijsko vozilo "Hamer" sa oznakom SAJ-a i još nekoliko njih, pa kada su se uputili u pravcu Ul. Sobode, u tzv. Zlatarskoj ulici, jednog od policajaca koji je bio izdvojen, pitali su da li mogu proći, na šta im je on gestikulirajući odgovorio da mogu, da bi ih međutim, kada su krenuli, zaustavili drugi policajci, i vrijeđajući ih im naredili da legnu, što su oni i učinili. Nakon toga, V. navodi da mu je jedan od njih stavio nogu na glavu, odnosno na desnu stranu lica i pritiskao ga uz trotoar, da bi zatim osjetio udarac u predjelu rebara, sa lijeve strane, za koji pretpostavlja da mu ga je nogom zadao drugi policajac. Jedan od njih mu je prislonio pendrek uz lice i pitao ga "oćeš li da pušiš", na šta mu je on odgovorio da neće, dok svjedok B. objašnjava da su ga, dok je ležao, policajci nogama udarali više puta u predjelu nogu i jednom u predjelu glave, od kojeg je udario o trotoar i tako zadobio povrede, dok su lične karte, koje su prethodno predali na uvid jednom od policajaca, bacili na trotoar i otišli. Iskazi ovih svjedoka su saglasni i sa dva CD snimka, na kojima je prikazan kritični događaj iz Ul. Miljana Vukova, na kome se vidi kako pripadnici policije zamahuju i udaraju nogama V. i B. dok se oni nalaze u ležećem položaju, nakon čega više od 20 pripadnika policije odlaze do parkiranih vozila, za koja je svjedok B. ukazao da pripadaju SAJ-u, i napuštaju lice mjesta. Svjedoci M. R. , A. R. i D. Š.  navode da su kritične večeri, nakon što su počeli nemiri povodom protesta Demokratskog fronta, vozilom marke "Toyota Yaris", vlasništvo A. R., </span><span class="span1">krenuli da se vrate kući prema Kolašinu, kada je, na ulici pored Privrednog suda ispred njih stao "Hamer", sa oznakama SAJ-a, iz koga je izašlo nekoliko policijskih službenika, koji su počeli pendrecima da udaraju po vozilu, pri čemu R. pojašnjava da je još u automobilu osjetio udarac pendrekom u predjelu sljepoočnice, nakon čega su mu rekli da izađe, da bi ga zatim jedan policajac povukao za ruku, a neko je povikao i "lezi dolje", što je on odmah poslušao. Na poziv jednog od policajaca, prišli su mu još sedam ili osam službenika, koji su ga udarali palicama i čizmama po tijelu i to najviše u predjelu leđa, a pošto su ga istukli, rekli su mu da uđe u auto i skloni ga, dok ga je pri ulasku jedan policajac ponovo udario pendrekom u predjelu leđa. R. su, prema njegovom kazivanju, takođe još u vozilu udarili u predjelu ramena, a nakon što su ga izvukli napolje, zadali su mu još nekoliko krvničkih udaraca pendrecima, nogama i rukama, u kojim momentima su takođe udarali i njegovo vozilo, koje je zatim R. odvezao sa lica mjesta. Svjedok Š., opisujući način na koji su njega udarali, navodi i da su mu dvojica pripadnika SAJ-a nogama stali na ruke dok je ležao na asfaltu, a ostali su ga pendrecima i nogama udarali po cijelom tijelu, da bi ga zatim dvojica policajaca između sebe uhvatili za noge i ruke i bacili na trotoar, a od svega toga je bio u polusvjesnom stanju, i takvog su ga na trotoaru našli J. N. i njen brat F. P., koje je sud takođe saslušao u dokaznom postupku, i čiji su iskazi u saglasnosti sa navodima svjedoka Š.. Povodom navedenih događaja, pred ODT-om Podgorica formiran je predmet, pod poslovnim brojem Ktn. br. 656/15, u čije je spise sud izvršio uvid, pa tako iz nalaza i mišljenja sudskog vještaka saobraćajne struke G. Č. Ktn. br. 656/15 od 13. 06. 2016. godine, čiji je sastavni dio i fotoelaborat UP CB Podgorica br. 64-28-244-2023/2986 od 25. 10. 2015. godine, proizilazi da visina štete koja je kritičnom prilikom pričinjena na vozilu marke "Toyota Yaris", vlasništvo svjedoka A. R., iznosi 812,78 eura. U skladu sa iskazima saslušanih svjedoka su i nalazi i mišljenja vještakinje medicinske struke dr D. Č. Ktn. 656/15 od 29. 02. 2016. godine, odnosno 18. 11. 2015. godine, u kojima su opisane vrste i mehanizam nanošenja povreda M. B., B. V., A. R., D. Š. i M. R., koje se kod svih pomenutih svjedoka, pojedinačno i zbirno kvalifikuju kao laka tjelesna povreda. Dakle, sve prethodno navedeno nedvosmisleno upućuje sud na zaključak da su se u opisanim radnjama pripadnika SAJ-a, koji su kritičnog dana nezakonito upotrijebili sredstva prinude i nanijeli tjelesne povrede navedenim licima, stekli svi elementi krivičnih djela djela mučenje iz čl. 167 st. 2 u vezi st. 1 Krivičnog zakonika Crne Gore i zlostavljanje iz čl. 166a st. 2 u vezi st. 1 Krivičnog zakonika Crne Gore, za koje je propisana kazna zatvora preko pet godina.</span>
</li>
<li>
<span class="span1">Članom 3. Evropske konvencije za zaštitu ljudskih prava i osnovnih sloboda predviđena je zabrana mučenja, nečovječnog i ponižavajućeg postupanja i kažnjavanja, koji su u praksi Evropskog suda za ljudska prava objedinjeni jednim nazivom - zlostavljanje. Inače, kako Sud zaključuje u presudi </span><span class="span2">Labita protiv Italije </span><span class="span1">(GC)</span><span class="span2">, </span><span class="span1">br.</span><span class="span2"> </span><span class="span1">26772/95, p. 121, ESLJP 2000 navodi o zlostavljanju moraju biti potkrijepljeni odgovarajućim dokazima, koji mogu proizilaziti iz istovjetnog postojanja dovoljno jakih, jasnih i neprotivurječnih pokazatelja ili neoborivih prezumpcija o činjenicama. Nadalje, u slučaju </span><span class="span2">Asenov i drugi protiv Bugarske, </span><span class="span1">br.</span><span class="span2"> </span><span class="span1">24760, p. 102, ESLJP 1998, Sud nalazi da kada pojedinac tvrdi da je pretrpio ozbiljno zlostavljanje od policije ili drugih sličnih predstavnika države, odredba čl. 3, zajedno sa opštom dužnošću države utemeljenom čl. 1 Konvencije da svakoj osobi pod svojom jurisdikcijom osigura prava i obaveze određene u Konvenciji, podrazumijeva da o tome treba sprovesti djelotvornu službenu istragu, koja bi trebalo da bude takva da može dovesti do otkrivanja i kažnjavanja odgovornih. Konačno, u slučaju </span><span class="span2">Mađer protiv Hrvatske, </span><span class="span1">br. 56185/07, p. 112, ESLJP 2011, Sud detaljno objašnjava da istraga ozbiljnih navoda o zlostavljanju mora biti temeljna, što znači da vlasti uvijek moraju ozbiljno nastojati da utvrde što se dogodilo i ne bi se smjele oslanjati na brzoplete ili neutemeljene zaključke radi okončanja istrage, kojim se zaključcima ne bi smjele koristiti ni kao temeljom za donošenje odluka. Konačno, istraga navoda o </span><span class="span1">zlostavljanju mora biti brza, a mora postojati i dovoljan elemen javne provjere istrage ili njenih rezultata. </span>
</li>
<li>
<span class="span1">Odredbama čl. 59 Zakona o unutrašnjim poslovima, kojim se uređuju unutrašnji poslovi, ovlašćenja i dužnosti zaposlenih u Ministarstvu unutrašnjih poslova, te čl. 218 Pravilnika o načinu obavljanja određenih policijskih poslova i primjeni ovlašćenja u obavljanju tih poslova propisano je da policijski službenik podnosi pisani izvještaj o upotrebi sredstava prinude nadređenom policijskom službeniku, najkasnije 24 časa od upotrebe sredstava prinude, a taj izvještaj sadrži podatke o sredstvu prinude, ime i prezime, jedinstveni matični broj lica prema kome je upotrijebljeno, razloge i osnov upotrebe, kao i druge činjenice i okolnosti od značaja za ocjenu opravdanosti, pravilnosti i zakonitosti upotrebe sredstava prinude. Takođe, nadređeni policijski službenik je dužan da odmah prikupi obavještenja o okolnostima upotrebe sredstava prinude i da mišljenje o opravdanosti i pravilnosti upotrebe tih sredstava, te da ih dostavi rukovodiocu nadležne organizacione jedinice.</span>
</li>
<li>
<span class="span1">Nasuprot navedenim obavezama, okrivljeni R. Lj., koji je u konkretnom slučaju obavljao dužnost komandanta SAJ-a, postupajući kao nadređeni policijski službenik, i pored saznanja da su kritične večeri pripadnici njegove jedinice nazakonito i prekomjerno upotrijebili sredstva prinude, nanoseći tjelesne povrede M. M., A. R., D. Š., M. R., M. B. i B. V., sa još 54 pripadnika SAJ-a sačinio je zajednički izvještaj o upotrebi sredstava prinude br. 229/15-64969 od 25. 10. 2015. godine, koji ni po sadržini ni po formi nije u skladu sa citiranim zakonskim propisima, i u kome nisu bile navedene tačne okolnosti upotrebe sredstava prinude prema M. M., dok okolnosti događaja povodom upotrebe prinude prema A. R., D. Š., M. R., M. B. i B. V. u izvještaju nijesu ni navedene. Dakle, i pored obaveze da nakon upotrebe sredstava prinude, pripadnici SAJ-a sačine pojedinačne izvještaje i dostave ga okrivljenom kao nadređenom straješini, na koju obavezu detaljno ukazuju i svjedoci J. R. i D. B., okrivljeni je svjesno dozvolio da pojedini pripadnici jedinice, koji su upotrijebili sredstva prinude, ne sačine pojedinačne izvještaje o upotrebi prinude prema A. R., D. Š., M. R., M. B. i B. V., već je, potpisujući pomenuti zajednički izvještaj, zajedno sa još 54 pripadnika SAJ-a, okrivljeni i sam potvrdio njegovu sadržinu kao navodno tačnu, nakon čega je isti dostavio Centru bezbjednosti Podgorica na dalje postupanje, iako je nesporno znao da su određeni pripadnici SAJ-a u navedena tri slučaja nezakonito primijenili sredstva prinude, na koji način je istima pomogao da ne budu otkriveni za izvršenje krivičnih djela za koje je propisana kazna zatvora preko pet godina, čime je ostvario sve bitne elemente krivičnog djela pomoć učiniocu poslije izvršenog krivičnog djela iz čl. 387 st. 2 Krivičnog zakonika Crne Gore, pri čemu sud ukazuje da je navedeno krivično djelo svršeno samim preduzimanjem pomenute djelatnosti, bez obzira na to da li su učinioci kojima se pruža pomoć bili otkriveni ili ne. Da je okrivljeni Lj.imao saznanja o nezakonitoj i prekomjernoj upotrebi sile od strane pripadnika SAJ-a kritične noći, osim što je to morao znati zbog prirode svog položaja, nedvosmisleno proizilazi i iz iskaza svjedoka M. B., koji je, kao prvi zamjenik komandanta - okrivljenog Lj., jasno naveo da je iste noći, kada su završili svoje djelovanje i vratili se u svoju bazu u blizini zgrade Vlade, dobio saznanje da je od strane pripadnika SAJ-a prema građaninu u Ul. Jovana Tomaševića primjenjivana sila, nakon čega su odmah, dakle iste večeri, okrivljeni, pomoćnici, komandiri i on zakazali sastanak svim pripadnicima jedinice i, s obzirom da je njima kao komandi bilo poznato da je u Ul. Jovana Tomaševića primijenjena sila, tom prilikom su pokušali da od njih dobiju saznanja o tome, ali niko od službenika nije htio da kaže ko je prema tom građaninu primijenio sredstva prinude. Na istom sastanku takođe su komentarisali događaj iz Zlatarske ulice, jer su imali informacije da je i tamo prema dvojici građana primijenjena sila, što im ni u tom slučaju niko od pripadnika nije htio priznati. Njih četvorica su od komandira tražili da sačine pojedinačne izvještaje o eventualnoj primjeni sile, što oni nisu učinili, pa kako nisu znali šta da rade, dogovorili su se da na nivou jedinice sačine zajednički izvještaj i da ga svi potpišu, sa čime se komandant Lj. saglasio. Okrivljeni je </span><span class="span1">dakle, i pored saznanja o prekomjernoj upotrebi sile kritične večeri, svjesno potpisao zajednički izvještaj, u kome je netačno i nepotpuno predstavljena upotreba sredstava prinude, potvrđujući njegovu sadržinu kao navodno tačnu, nakon čega je takav izvještaj sa neistinitom sadržinom, dana 02. 11. 2015. godine, dostavio Centru bezbjednosti Podgorica, pri tom postupajući protivno citiranim odredbama Zakona o unutrašnjim poslovima i Pravilnika o načinu obavljanja određenih policijskih poslova i primjeni ovlašćenja u obavljanju tih poslova, te obavezama predviđenim čl. 3 Evropske konvencije za zaštitu ljudskih prava i osnovnih sloboda, u dijelu u kome se predviđa pozitivna obaveza države za sprovođenje djelotvorne istrage u slučaju pritužbi na zlostavljanje od strane službenih lica, ostvarujući na taj način sve bitne elemente bića krivičnog djela pomoć učiniocu poslije izvršenog krivičnog djela iz čl. 387 st. 2 Krivičnog zakonika Crne Gore.</span>
</li>
<li>
<span class="span1">Sud nalazi da je, postupajući na naprijed opisani način, okrivljeni bio svjestan da pruža pomoć učiniocima poslije učinjenih krivičnih djela za koja je propisana kazna zatvora preko pet godina, što je prema činjeničnom stanju utvrđenom tokom postupka nesumnjivo i htio, tako da se njegov subjektivni odnos prema učinjenom krivičnom djelu manifestuje kao direktni umišljaj, čime su pored objetivnih, ostvareni i subjektivni elementi krivičnog djela stavljenog mu na teret.</span>
</li>
<li>
<span class="span1">Sud je cijenio odbranu okrivljenog, u kojoj negira izvršenje krivičnog djela stavljenog mu na teret, navodeći da su kritične noći, između 01:30 i 02:00 časa, završili svoje aktivnosti, pri čemu su istog dana, dakle 25. 10. 2015. godine, oko 10:30 časova imali sastanak i dogovorili se da se sačini izvještaj o upotrebi sredstava prinude, nakon čega je otišao kući, a iz medija je saznao da je došlo do slučaja M.. Međutim, imajući u vidu sve provedene dokaze, sud nalazi da je ovakva odbrana okrivljenog neobjektivna, nelogična i sračunato data u cilju izbjegavanja krivice, pri čemu je i sama po sebi kontradiktorna, kod činjenice da okrivljeni dalje pojašnjava da su poslije nekoliko dana dva pripanika jedinice sačinila službene zabilješke, u kojima su se izjasnili da su kritične večeri upotrijebili sredstva prinude, jer su bili napadnuti od strane lica koje je pružalo otpor, dok prije toga nije znao da li je neko od pripadanika SAJ-a primjenjivao silu, što je ponovio i na glavnom pretresu, navodeći da bi, da je znao da su primijenjena sredstva prinude, reagovao u skladu sa zakonom, pa imajući u vidu nespornu činjenicu da su o slučaju M. mediji izvještavali već sljedećeg dana, što potvrđuju i svjedoci R. i B., ostaje nejasno kako okrivljeni Lj. nije znao za taj događaj prije sačinjavanja pomenutih službenih zabilješki, obzirom je o istom, kako to sam objašnjava, informisan putem medija. Nije logično ni to kako okrivljeni, kao komandant, prema sopstvenom kazivanju, nije bio obaviješten, niti je imao saznanja o primjeni sile prema građanima kritične večeri, dok svjedok B., kako je to već rečeno, kao njegov prvi zamjenik jasno i određeno navodi da je već kritične večeri, kada se vratio u njihovu bazu u blizini zgrade Vlade, od kolega čuo, tj. saznao da je od strane pripadnika SAJ-a došlo do primjene sile prema građaninu, pa su te iste noći, a prema kazivanju samog okrivljenog takođe i narednog jutra, komandant Lj., pomoćnici, komandiri i on zakazali sastanak sa svim pripadnicima jedinice, njih 55, kada su pokušali da od njih dobiju saznanja o događaju. Isti svjedok takođe navodi da su na tom sastanku komentarisali i događaj iz Zlatarske ulice, obzirom da su imali saznanja da je i na toj lokaciji primijenjena sila prema dvojici građana, pa kod činjenice da su okrivljeni - kao komandant i svjedok - kao zamjenik komandanta, već iste noći, a i narednog jutra, održali sastanak sa svim pripadnicima jedinice, kojom prilikom su, prema navodima svjedoka B., pokušali da dobiju saznanja o tome ko je primjenjivao silu, uz to nedvosmisleno ističući da je svima njima, kao komandi, pa tako i okrivljenom Lj., bilo poznato da je u Ul. Jovana Tomaševića primjenjivana sila, sud je stanovišta da je cjelokupna odbrana okrivljenog neosnovana, iz kog razloga je nije ni prihvatio. Sud je pritom imao u vidu da je svjedok B. na glavnom pretresu naveo da ne može da tvrdi da je okrivljeni Lj. bio prisutan na pomenutom sastanku održanom već kritične večeri nakon preduzetih intervencija, </span><span class="span1">međutim, imajući u vidu nespornu činjenicu da je okrivljeni bio prisutan na sastanku održanom već sljedećeg jutra, na kome su bili svi pripadnici jedinice, sud nalazi da, sve i da nije bio prisutan na sastanku kritične noći, to nije od uticaja na utvrđeno činjenično stanje, obzirom da su i drugi sastanak, na kome su takođe iznijete informacije o primjeni sredstava prinude, održali prije sačinjavanja spornog izvještaja, što znači da je okrivljeni u svakom slučaju znao za prekomjernu upotrebu sile od strane službenika SAJ-a prije potpisivanja spornog izvještaja sa neistinitom sadržinom. Pored navedenog, i svjedok J. R. u svom iskazu potvrđuje da je nakon ponoći, i to na sopstveni zahtjev, obaviješten od strane Dežurne službe da je jedan građanin imao teške tjelesne povrede, a nakon pojavljivanja snimka u medijima, što je bilo narednog dana, od komandira svih jedinica i komandanata je tražio da mu dostave izvještaj, iako to nije bila njegova zakonska obaveza, jer svaki pripadnik policije zna da je izvještaj dužan sačiniti nakon 24 časa od upotrebe sredstava prinude, pa je tako i okrivljenog - komandanta Lj., pozvao i podsjetio ga na dužnost predaje izvještaja, na šta mu je on rekao da se izvještaj sačinjava i da će ga dostaviti.</span>
</li>
<li>
<span class="span1">Branilac okrivljenog u završnoj riječi navodi da sačinjavanje spornog zajedničkog izvještaja nije bilo sa ciljem da bi se eventualno izbjegla ili prikrila odgovornost nekog od pripadnika SAJ-a, već je u pitanju nedostatak vremena, te naglašava da je i komandant Posebne jedinice D. B. tvrdio da je i njegova jedinica na isti način sačinila takav, grupni izvještaj o primjeni sredstava prinude, pa je stoga mišljenja da to nije razlog po osnovu koga bi se neko mogao optužiti za predmetno krivično djelo. Međutim, za ukazati je da je obaveza postupanja svih pripadnika policije, pa tako i okrivljenog, u pogledu sačinjavanja izvještaja nakon upotrebe sredstava prinude, jasno definisana pomenutim propisima, tako da nedostatak vremena nikako ne može biti opravdanje za nepostupanje po istim, posebno kod činjenice da je okrivljeni, kao komandant SAJ-a, sporni zajednički izvještaj dostavio tek naknadno, dana 02. 11. 2015. godine, kako to u svom iskazu navodi svjedok J. R., koji je kritične večeri bio rukovodilac obezbjeđenja skupa, a što je potvrđeno i prijemnim pečatom Uprave policije - CB Podgorica, na samom izvještaju. U svakom slučaju, nezavisno od eventualne neblagovremenosti dostavljanja izvještaja, ono što je u konkretnom predmet optužbe, a što je okrivljenom i stavljeno na teret, jeste upravo sačinjavanje i potpisivanje izvještaja neistinite sadržine, u kome je netačno predstavljena upotreba sredstava prinude prema M. M., a na koji način je pripadnicima omogućeno i da ne sačine pojedinačne izvještaje o primjeni sredstava prinude prema A. R., D. Š., M. R., M. B. i B. V., te njegovo dalje prosljeđivanje višim policijskim organima, u cilju pružanja pomoći pripadnicima SAJ-a nakon izvršenih krivičnih djela, tako da, sve i da pripadnici policije nisu imali vremena da sačine pojedinačne izvještaje u skladu sa zakonom, kako to branilac ukazuje, to nikako ne opravdava sačinjavanje zajedničkog izvještaja sa neistinitom i nepotpunom sadržinom, niti okrivljenog Lj. oslobađa od odgovornosti za krivično djelo koje je na taj način izvršio, tako da su ovakvi navodi branioca u u potpunosti lišeni osnova. Pritom, bez uticaja su na drugačiju odluku i njegovi navodi da je i komandant Posebne jedinice D. B. tvrdio da je i njegova jedinica na isti način sačinila zajednički izvještaj, kod činjenice da se sud, shodno odredbi 369 st. 1 Zakonika o krivičnom postupku, koja jasno propisuje da se presuda može odnositi samo na lice koje je optuženo, nije ni mogao upuštati u ocjenu eventualne odgovornosti komandanta B., obzirom je optužnim predlogom u konkretnom slučaju obuvaćen samo okrivljeni Lj.. Neutemeljeni su i navodi branioca da je okrivljeni u konkrenom slučaju optužen po osnovu objektivne odgovornosti, koja u našem krivičnom pravu nije predviđena, jer navodno tužilac opisuje kako je okrivljeni kao komandant morao znati da su pripadnici njegove jedinice kritične večeri prekoračili granice svog ovlašćenja, pa bi upravo zbog toga on trebao odgovarati kao neko ko se nalazi na čelu takve grupe, međutim, imajući u vidu sve provedene dokaze, iz kojih je, kako je već rečeno, nesumnjivo utvrđeno da je okrivljeni znao za prekomjernu upotrebu sile od strane pripadnika njegove jedinice prije sačinjavanja </span><span class="span1">spornog izvještaja, da bi ga zatim potpisao, potvrđujući njegovu sadržinu kao istinitu, to ni u kom slučaju ne može biti u pitanju objektivna odgovornost okrivljenog za djelovanje pripadnika SAJ-a kritične večeri, već upravo izvršenje krivičnog djela koje se sastoji u pružanju pomoći pripadnicima nakon počinjenih krivičnih djela, na način kako je to opisano u izreci presude, koje svakako podrazumijeva postojanje subjektivne odgovornosti učinioca, kao uostalom i svako drugo krivično djelo propisano Krivičnim zakonikom Crne Gore. Konačno, branilac ukazuje i da okrivljeni nije mogao biti optužen za predmetno krivično djelo samo na osnovu sačinjavanja jednog zajedničkog izvještaja, imajući u vidu da je nesporna činjenica da su kritične noći svi pripadnici SAJ-a bili maskirani i pod opremom, tako da se ni na koji način nisu mogli identifikovati, međutim, kako je već rečeno, u konkrenom slučaju se i ne postavlja pitanje krivice okrivljenog kao komandata za krivična djela koja su kritične večeri počinili njegovi pripadnici, već njegova odgovornost za pruženu pomoć učiniocima nakon izvršenih krivičnih djela, pa imajući u vidu da je predmetno krivično djelo svršeno samim preduzimanjem radnje izvršenja, bez obzira na to da li su učinioci kojima se pruža pomoć otkriveni ili ne, kod nesporne činjenice da ta krivična djela jesu učinili, sud je i ovakve navode branioca odbio kao neosnovane.</span>
</li>
<li>
<span class="span1">Sud je cijenio i iskaz svjedoka I. R., međutim, imajući u vidu da je isti iznio svoja zapažanja samo u pogledu dešavanja na Bulevaru Svetog Petra Cetinjskog kritične večeri, a koja nisu od značaja za utvrđivanje okolnosti vezanih za krivično djelo koje je okrivljenom u konkretnom slučaju stavljeno na teret, sud je našao da iskaz ovog svjedoka nije od uticaja na drugačije presuđenje.</span>
</li>
<li>
<span class="span1">Shodno činjeničnom stanju utvrđenom na glavnom pretresu, sud je izmijenio činjenični opis optužnog predloga, na način što je u 13. redu umjesto riječi M. stavio M., nalazeći da se radi o očiglednoj omašci, budući da je ime tog lica prethodno već navedeno u 8. redu dispozitiva optužnog akta, te da je isti, prilikom saslušanja u svojstvu svjedoka na glavnom pretresu, naveo da se zove M. M., nalazeći da time ne prekoračuje optužbu i ne vrijeđa objektivni identitet optužbe i presude.</span>
</li>
<li>
<span class="span1"></span><span class="span1">Odlučujući o kazni za okrivljenog sud je, u smislu čl. 42 st. 1 Krivičnog zakonika Crne Gore, cijenio sve okolnosti koje utiču da kazna bude manja ili veća (olakšavajuće i otežavajuće okolnosti), pa je na strani okrivljenog kao olakšavajuće okolnosti cijenio njegove porodične prilike, da je riječ o oženjenom čovjeku, ocu troje djece, njegovo dosadašnje primjereno ponašanje i s tim u vezi raniju neosuđivanost, što je utvrđeno uvidom u Uvjerenje iz kaznene evidencije na ime okrivljenog R. Lj. od 03. 06. 2016. godine, dok je kao otežavajuću okolnost cijenio činjenicu da je okrivljeni u konkretnom slučaju krivično djelo učinio pružajući pomoć pripadnicima jedinice policije kojoj je sam komandat, a čija je zakonska obaveza i dužnost da na profesionalan i primjeren način pružaju zaštitu građanima, i kada je potrebno primijene sredstva prinude koja su im na raspolaganju radi očuvanja javnog reda i mira, ali ni u kom slučaju da prema njima čine krivična djela, povređujući njihov psihički i tjelesni integritet, te činjenicu da je okrivljeni pružio pomoć većem broju pripadnika policije, za više učinjenih krivičnih djela kritične večeri, </span><span class="span1">pa je sud okrivljenog, primjenom čl. 36 Krivičnog zakonika Crne Gore, osudio na kaznu zatvora u trajanju od 5 (pet) mjeseci, nalazeći da je izrečena kazna adekvatna stepenu krivice okrivljenog i težini učinjenog krivičnog djela, te da će se istom, posebno vodeći računa o generalnoj prevenciji, a polazeći od principa pravedenosti i srazmjernosti, ostvariti svrha kažnjavanja predviđena čl. 32 Krivičnog zakonika Crne Gore i u dovoljnoj mjeri uticati na okrivljenog da ubuduće ne vrši ovakva ili slična krivična djela, u okviru opšte svrhe izricanja krivičnih sankcija iz čl. 4 st. 2 Krivičnog zakonika Crne Gore. </span>
</li>
<li>
<span class="span1"></span><span class="span1">Budući je okrivljeni oglašen krivim, sud ga je obavezao da po osnovu troškova krivičnog postupka plati iznos od 30,00 eura, koji se odnosi na ime paušala, kao dijela troškova </span><span class="span1">postupka, koji je srazmjeran trajanju i složenosti istog i imovnim prilikama okrivljenog, shodno čl. 226 i 229 Zakonika o krivičnom postupku. </span>
</li>
<li>
<span class="span1">Na osnovu izloženog, primjenom čl. 374 Zakonika o krivičnom postupku, odlučeno je kao u izreci presude.</span>
</li>
<p>&nbsp;</p>
<li style="text-align:center;">
<span class="span1">OSNOVNI SUD U PODGORICI, dana 24. 01. 2017. godine</span>
</li>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:2.7in;vertical-align:top">
<li style="list-style:none">
<span class="span1">         ZAPISNIČARKA:</span>
</li>
</td><td style="width:3.75in;vertical-align:top">
<li style="list-style:none">
<span class="span1">                                                S U T K I NJ A:</span>
</li>
</td>
</tr>
<tr style="">
<td style="width:2.7in;vertical-align:top">
<li style="list-style:none">
<span class="span1">      Danijela Rajković,s.r.</span>
</li>
<p>&nbsp;</p>
</td><td style="width:3.75in;vertical-align:top">
<li style="list-style:none">
<span class="span1">                                              Željka Jovović,s.r.</span>
</li>
<p>&nbsp;</p>
</td>
</tr>
</tbody></table>
<p></p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:1.95in;text-align:center;vertical-align:top">
<li style="list-style:none;text-align:center;">
<span class="span1">PRAVNA POUKA:</span>
</li>
</td><td style="width:3.5in;vertical-align:top">
<li style="list-style:none">
<span class="span1">Protiv ove presude dozvoljena je žalba u roku od 8 dana od dana prijema pismenog otpravka iste, preko ovog suda Višem sudu u Podgorici. </span>
</li>
<p>&nbsp;</p>
</td>
</tr>
</tbody></table>
<p></p>
<li style="text-align:center;">
<span class="span1">ZTO Danijela Rajković</span>
</li>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:2.7in;vertical-align:top">
<li style="list-style:none">
<span class="span1">         ZAPISNIČARKA:</span>
</li>
</td><td style="width:3.75in;vertical-align:top">
<li style="list-style:none">
<span class="span1">                                              S U T K I NJ A:</span>
</li>
</td>
</tr>
<tr style="">
<td style="width:2.7in;vertical-align:top">
<li style="list-style:none">
<span class="span1">         Danijela Rajković</span>
</li>
<p>&nbsp;</p>
</td><td style="width:3.75in;vertical-align:top">
<li style="list-style:none">
<span class="span1">                                               Željka Jovović</span>
</li>
<p>&nbsp;</p>
</td>
</tr>
</tbody></table>
<p></p>
<p>&nbsp;</p>
<li>
<span class="span1">DN-a: Po primjerak presude dostaviti:</span>
</li>
<li>
<span class="span1">- ODT Podgorica,</span>
</li>
<li>
<span class="span1">- Okrivljenom i  braniocu,</span>
</li>
<li>
<span class="span1">- A/a.</span>
</li>
<li>
<span class="span1">Postupljeno dana ______________</span>
</li>
<li>
<span class="span1">Radnik suda __________________</span>
</li>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>