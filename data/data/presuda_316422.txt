<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{color:#000000;font-size:12pt;font-family:'Arial'}
.span3{color:#FF0000;font-size:12pt;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p>
<span></span>
</p>
<p style="text-align:right">
<span class="span1">                        K. br. 424/18</span>
</p>
<p>&nbsp;</p>
<p>&nbsp;</p>
<p>&nbsp;</p>
<p style="text-align:center;">
<span class="span1"> U IME CRNE GORE</span>
</p>
<p>&nbsp;</p>
<p>
<span class="span1">       OSNOVNI SUD U PODGORICI kao prvostepeni, krivični, po sutkinji Željki Jovović, uz učešće samostalne referentkinje Danijele Rajković kao zapisničarke, u krivičnom postupku protiv okrivljenog A. M., zbog krivičnog djela nasilje u porodici ili u porodičnoj zajednici iz čl. 220 st. 1 Krivičnog zakonika Crne Gore, </span><span class="span2">odlučujući po optužnom predlogu ODT-a Podgorica Kt. br. 1191/18 od 27. 07. 2018. godine, </span><span class="span1">nakon glavnog i javnog pretresa održanog dana 05. 10. 2018. godine, u prisustvu zastupnice optužbe Snežane Šišević, državne tužiteljke u ODT-u Podgorica, okrivljenog i njegovih branilaca adv. D. . i adv. B. M., te punomoćnika oštećene L. K., adv. P. D., izrekao je i istog dana javno objavio</span>
</p>
<p>&nbsp;</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p>
<span class="span1">Okrivljeni: </span>
</p>
<p>&nbsp;</p>
<p>
<span class="span1">A. M., JMB xxxxxxxxxxxxx, sa nadimkom A., od oca I. i majke M., rođene H., rođen xx. xx. 19xx. godine u R., sa prebivalištem u mjestu rođenja, državljanin Crne Gore, oženjen, otac dvoje djece, završio Ekonomski fakultet, ekonomista, lošeg imovnog stanja, neosuđivan, u pritvoru od 27. 06. 2018. godine, od 21:00 časova, po rješenju </span><span class="span1">sudije za istragu </span><span class="span1">Osnovnog suda u Podgorici Kri. br. 370/18 od 29. 06. 2018. godine;</span>
</p>
<p>&nbsp;</p>
<p style="text-align:center;">
<span class="span1">Kriv je</span>
</p>
<p>&nbsp;</p>
<p>
<span class="span1">Što je:</span>
</p>
<p>&nbsp;</p>
<p>
<span class="span1">Dana 27. 06. 2018. godine, oko 14:00 časova, u Tuzima, Opština Podgorica, svjestan svog djela čije je izvršenje htio i znajući da je njegovo djelo zabranjeno, primjenom grubog nasilja narušio duševni integritet člana svoje porodice - supruge L. K., na način što je ispred prostorija Centra za socijalni rad, gdje je oštećena došla radi posredovanja u gledanju djece, jer je u toku brakorazvodna parnica, na silu pokušavao da otvori vrata od PMV marke "Golf" reg. oznaka BP AC xxx u kojem se oštećena nalazila sa svojom maloljetnom djecom A. i D. i nasilno pokušavao da izvede djecu iz vozila, zbog čega je gurao, tresao vozilo i drvenom letvom udario po gepeku, a zatim joj uputio riječi "ubiću te, ne možeš se lako spasiti od mene", nakon čega je oštećena iz straha otključala zadnja lijeva vrata vozila i protiv svoje volje djecu predala okrivljenom, a usljed pretrpljenog stresa je izgubila svijest, </span>
</p>
<p>
<span class="span1">- čime je izvršio krivično djelo nasilje u porodici ili u porodičnoj zajednici iz čl. 220 st. 1 Krivičnog zakonika Crne Gore;</span>
</p>
<p>&nbsp;</p>
<p>
<span class="span1">Pa sud okrivljenog na osnovu čl. 4 st. 2, 32, 36, 42 st. 1 i 51 Krivičnog zakonika Crne Gore, te čl. 226, 229, 239 i 374 Zakonika o krivičnom postupku, </span>
</p>
<p>&nbsp;</p>
<p style="text-align:center;">
<span class="span1">O S U Đ U J E</span>
</p>
<p>&nbsp;</p>
<p>
<span class="span1">Na kaznu zatvora u trajanju od 3 (tri) mjeseca i 8 (osam) dana, u koju kaznu se uračunava vrijeme provedeno u pritvoru od </span><span class="span1">27. 06. 2018. godine, od 21:00 časova</span><span class="span1">, tako da je okrivljeni kaznu izdržao.  </span>
</p>
<p>
<span class="span1">Na osnovu čl. 77a Krivičnog zakonika Crne Gore, sud okrivljenom izriče </span>
</p>
<p style="text-align:center;">
<span class="span1">MJERU BEZBJEDNOSTI</span>
</p>
<p style="text-align:center;">
<span class="span1">ZABRANA PRIBLIŽAVANJA</span>
</p>
<p>&nbsp;</p>
<p>
<span class="span1">  Okrivljenom A. M.  zabranjuje se približavanje oštećenoj L. K..</span>
</p>
<p>
<span class="span1">Ova mjera će trajati 3 (tri) godine po pravosnažnosti presude, s tim da se vrijeme provedeno u zatvoru ne uračunava u vrijeme trajanja ove mjere.</span>
</p>
<p>&nbsp;</p>
<p>
<span class="span1">Obavezuje se okrivljeni da plati po osnovu troškova krivičnog postupka iznos od 30,00 eura, u roku od 15 dana po pravosnažnosti presude, pod prijetnjom prinudnog izvršenja.</span>
</p>
<p>
<span class="span1">Oštećena  se radi ostvarivanja imovinskopravnog zahtjeva upućuje na parnični postupak.</span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Optužnim predlogom ODT-a Podgorica Kt. br. 1191/18 od 27. 07. 2018. godine okrivljenom A. M.  stavljeno je na teret izvršenje krivičnog djela nasilje u porodici ili u porodičnoj zajednici iz čl. 220 st. 1 Krivičnog zakonika Crne Gore. Zastupnica optužbe je na glavnom pretresu, prije davanja završne riječi, izmijenila dispozitiv optužnog predloga, kao u izreci presude i u završnoj riječi, nalazeći da je provedenim dokazima na nesumnjiv način utvrđeno izvršenje predmetnog krivičnog djela, u cjelosti ostala pri izmijenjenom optužnom aktu, predlažući sudu da okrivljenog oglasi krivim i osudi po zakonu. </span>
</p>
<p>
<span class="span1">Okrivljeni A. M.  je u svojoj odbrani u prethodnom postupku naveo da ne priznaje izvršenje krivičnog djela stavljenog mu na teret. Supruga  i on su u brakorazvodnoj parnici od 23. 05. 2018. godine, a do donošenja sudske odluke o starateljstvu nad mldb. djecom, supruga i on su potpisali sporazum u Centru za socijalni rad Rožaje, kojim su postigli dogovor da djeca tokom nedelje budu kod nje, a vikendom kod njega i njegovih roditelja. Dana 27. 05. 2018. godine pošao je u Njemačku na privremeni rad, a za vrijeme njegovog odsustva L. nije poštovala sporazum, odnosno nije omogućavala njegovim roditeljima da se gledaju sa djecom, niti je njemu omogućavala telefonski kontakt sa djecom. Dana 25. 06. 2018. godine došao je iz Njemačke u Rožaje, da bi se narednog dana uputio u Ministarstvo rada i socijalnog staranja, kako bi tamo dobio informaciju na koji način može vidjeti djecu, obzirom da je u komunikaciji sa Centrom za socijalni rad u Rožajama saznao da se oni nalaze u Podgorici. U Ministarstvu je dobio informaciju da bi trebalo da se javi u Centar za socijalni rad Tuzi, odnosno službeniku M. Lj., kod koga je otišao istog dana. Sa M. je vodio razgovor i on ga je ubjeđivao da mu ne može pomoći i da majka može da mu brani gledanje djece do tri godine, ali kako je imao želju da vidi svoju djecu, pokazao mu je fotografije i snimke iz svog telefona, iz kojih se mogao uvjeriti da L. ne brine o djeci kako treba, tako da je pozvao Centar za socijalni rad u Rožajama, od kojih je M. dobio informaciju da će mu se gledanje sa djecom omogućiti na osnovu ličnog zahtjeva. M. mu je takođe saopštio da narednog jutra treba da dođe u 08:00 časova i javi se službenici A., koja će preduzeti dalje radnje u pogledu uspostavljanja kontakta sa djecom, što je on i učinio, kojom prilikom mu je A. saopštila da će stupiti u telefonski kontakt sa njegovom taštom M., kako bi se dogovorili oko djece, koja joj je, međutim, rekla da L. ne može doći, jer ima obaveze na fakultetu, pa će doći zajedno kada to završi. Takođe, A. mu je saopštila da će ga obavijestiti o razgovoru sa njima. Otišao je u Podgoricu i oko 13:30 časova je telefonom pozvao A., koja ga je pitala odakle mu njen broj, na šta joj je odgovorio da ga je dobio u Centru za socijalni rad Rožaje. Tom prilikom mu je saopštila da će ubzo moći da vidi djecu, pa je odmah pošao u Tuzi, što je bilo oko 13:30 časova. Kada je stigao ispred Centra za socijalni rad, vidio je da iz zgrade izlaze A., L., M. i njegova djeca A., starosti dvije i po godine i D., stara godinu i po. Odmah se obratio A. riječima: "Zbog čega ne mogu da vidim djecu kada su tu, kada ih je dovela", na šta mu je ona odgovorila: "Vidjećeš ih sjutra u 10, danas ne možeš". Djeca su plakala, a L. ih je uvela u auto "Golf 2" i zajedno sa njima sjela na zadnje sjedište, dok je M. sjela na mjesto vozača. Opet je molio A. da vidi djecu samo na minut, na šta mu je ona ponovila da ne može, već da će ih vidjeti sjutradan. M. je bilo otvoreno staklo od auta, pa je čuo kako je nekoga zvala </span><span class="span1">telefonom i rekla mu: "Zovite C., A. i N., došao je A.", nakon čega je prišao do auta u dijelu između prednjih i zadnjih vrata, gdje se spustio na koljena, a djeca su ga ljubila preko zatvorenog stakla, da bi tada njegova tašta podigla prozor, zaključala svoja i zadnja vrata na dugme, koje je držala rukom, jer je njegov sin pokušavao da otvori vrata. A. je zvala policiju, tako da su na lice mjesta stigla četiri policijska službenika, a odmah zatim je stiglo i vozilo "Mercedes", njemačkih registarskih oznaka, iz kojeg su izašli C. H., koji je M. brat, N. H. - M. bratanić, a odmah zatim je stigao i njegov otac I. M.. Kada su svi oni došli, ustao je sa poda i izmakao se metar - dva od vozila, dok se A. nalazila pored auta i u tom trenutku je L. otvorila vrata i pustila djecu da izađu iz vozila, pa su djeca pošla ka njemu, tako da ih je oboje uzeo u naručje. Tada je N. - Nino otvorio gepek i iz njega izvukao sjekiru, a Cale je uzeo nešto drugo iz gepeka, nije vidio šta, nakon čega se N. sa sjekirom zaletio u pravcu njega i djece, te istom jedanput prema njima zamahnuo, zbog čega su reagovala dva policijska službenika, koji su ga spriječili u daljem napadu, pri čemu je i C. htio nečim da ga udari, pa je njegov otac I., kako bi spriječio napad na njega i djecu, dohvatio jednu drvenu palicu sa asfalta, ali ne zna da li je i koga njome udario. Nakon toga su stigla još dva vozila, u kojima su se nalazili njemu nepoznati momci, koji su im upućivali pogrdne riječi, a ubrzo je stiglo i policijsko pojačanje, nakon čega su svi odvedeni u CB Podgorica. Istakao je i da je par dana prije kritičnog događaja dobijao prijetnje na fejsbuku od N. H., u kojima je navodio: "Jebem ti mater, jebaćemo vam sve, zapamtićete me, besu vam dajem", koje prijetnje je prijavio policiji u Rožajama, a prijetnje na fejsbuku je takođe dobijao i od A. K., L. sestre, što je takođe prijavio policiji. Dakle, nije tačno da je tresao vozilo dok su se u istom nalazili njegova tašta, supruga i djeca, kao ni da je po vozilu bilo čime udarao. L. nije uputio prijetnju da će je ubiti, nikakav kontakt sa njom nije imao, niti joj je uputio bilo šta, već je par riječi sa njom razmijenio tek po dolasku policijskih službenika i to u vezi djece. Nikada nije vršio nasilje nad L., nije je fizički napadao niti joj upućivao prijetnje putem SMS ili Viber poruka, kao ni putem društvenih mreža. Za vrijeme dok su bili u braku, L. nikada nije imala neku povredu noge, stopala ili prsta. Kritičnom prilikom, sa njegovim ocem je u Tuzi došao i prijatelj P. M. iz Rožaja, pri čemu je otac došao zato što mu je rekao da će tog dana moći da vide djecu. Na glavnom pretresu je, u cjelosti ponavljajući odbranu, dodao da  nikada nije bila uzorna majka, držala je djecu u nehumanim i nehigijenskim uslovima, pri čemu je jedno od njih i opekla peglom. Ukazao je da sa oštećenom nije imao nikakav kontakt od Nove godine, jer je ona bila u Podgorici, studirala je i dolazila kući vikendom, a on je brinuo o djeci. Takođe, nisu tačni L. navodi da joj je zadao povredu, pri čemu je ona kazala da je imala lom, kao posljedicu njegovog nasilja, ali on posjeduje dokaze da to nije tačno. Nadalje, u telefonu takođe posjeduje poruke koje je razmjenjivao sa L., kada je ona koristila majčin broj, a u kojima joj je govorio da ga ostavi na miru i da, ukoliko mu je upropastila život, ne mora da mu upropasti i dan koji će provesti sa djecom, koji događaj datira iz perioda kada se vratio iz Njemačke. Nije primijetio da je tokom kritičnog događaja L. bilo loše, a kasnije je u policiji čuo da se ona onesvijestila ispred Centra za socijalni rad. Ni L., niti njenoj majci nikada nije slao prijeteće poruke, s tim što ukazuje da je, kada se vratio iz Njemačke, utvrdio da su L. i njena majka jedna drugoj slale prijeteće poruke u njegovo ime, za koje vrijeme se on nalazio u Njemačkoj, odnosno utvrđeno je da se on u vrijeme slanja poruka nalazio u avionu. Upravo je za te navodne prijetnje i bio prijavljen. Inače, u početku su L. i njegovi bračni odnosi bili skladni, ali su se isti kasnije poremetili zbog fakulteta i njene majke, obzirom da L. nije vodila računa o djeci i o higijeni u kući. Za to vrijeme za koje ona nije vodila računa o svemu, on je radio, pa kada bi došao kući, zaticao je nered i prljavštinu. Taj nered L. je stvarala vikendima, kada bi dolazila iz Podgorice, a za vrijeme dok je ona bila odsutna, djecu je vodio kod njegovih roditelja. Zaključio je da nered i crve koji su se pojavili u kući on nije počistio, jer smatra da je održavanje kuće i djece briga majke. Pridružio se završnim riječima svojih branilaca.</span>
</p>
<p>
<span class="span1">Branilac okrivljenog, adv. D. M. je u završnoj riječi naveo da je, za razliku od postupajućeg tužioca, odbrana mišljenja da nijednim dokazom provedenim u toku postupka nije dokazano da je A. M.  preduzeo makar jednu radnju bliže definisanu dispozitivom optužnog akta, tj. da je gurao, tresao vozilo, drvenom letvom udarao po gepeku i uputio oštećenoj riječi "ubiću te, ne </span><span class="span1">možeš se lako spasiti od mene". Predmetni optužni predlog, temelji se isključivo i jedino na iskazu svjedokinje oštećene L. K., čiji iskaz je u apsolutnoj koliziji, najprije sa samim sobom, odnosno u apsolutnoj suprotnosti iskaza iz istrage i sa glavnog pretresa, a činjenica je da je oštećena na glavnom pretresu samoinicijativno dodala nešto o čemu nije govorila u istrazi, očigledno u želji da što više oteža krivičnopravni položaj okrivljenom. Osim toga, nijedan od saslušanih svjedoka nije čuo, a svi su bili u neposrednoj blizini, da je A. u bilo kom momentu odvijanja ovog životnog događaja izgovorio riječi "ubiću te, ne možeš se lako spasiti od mene". Što se tiče drvenih letvi iz spisa predmeta proizilazi da niko od svjedoka nije vidio da je njegov branjenik na bilo koji način istu upotrijebio, osim oštećene i njene majke, što je čista izmišljotina, pri čemu su njihovi iskazi u prvom dijelu dijamentralno suprotni i ono o čemu su svjedočile nije životno, niti logično, niti se dogodilo u relanom događaju. Takođe, nema logike da je A. M.  udarao letvama po vozilu, kod činjenice da su se u tom autu nalazila njegova mldb. djeca i na kraju krajeva da je zaista udarano po vozilu, na istom bi morali ostati tragovi od tih udaraca, a istih nema. Vrlo je interesantno da ni svjedoci H., ni svjedoci policajci, niti svjedokinja socijalna radnica A. J., nisu vidjeli udaranje letvama, niti su čuli navodno izgovorene riječi okrivljenog, a da se to dogodilo, oni bi morali registovarti makar dio tih dešavanja, posebno kod činjenice što, u osatalom dijelu, svi navedeni svjedoci događaj opisuju na gotovo identičan način. Konačno, odbrana smatra da nema dokaza da je A. M.  izvršio krivično djelo koje mu se stavlja na teret, zbog čega je predložio da ga sud oslobodi od optužbe.</span>
</p>
<p>
<span class="span1">Branilac okrivljenog, adv. B. M. se u završnoj riječi u potpunosti pridružio navodima branioca M., </span><span class="span1">s tim što je istakao da su jedine radnje koje je okrivljeni preduzeo kritičnog dana bile te što je kao pažljiv i dobar otac, koji mnogo voli svoju djecu, a nije ih vidio više od mjesec dana, došao da ih vidi i u tome je spriječen, jer je, dok je držao djecu u naručju, napadnut od strane rodbine oštećene sa sjekirom i samo je zahvaljujući dobroj intervenciji policije, spašen od težih posljedica. I sama oštećena je rekla da se otac prilikom dolaska ljubio sa djecom, a posebno sa sinom preko stakla, jer su sa unutrašnje strane vrata bila zatvorena od strane oštećene i njene majke. Sa navedenih razloga, predložio je sudu da okrivljenog oslobodi od optužbe.</span>
</p>
<p>
<span class="span1">Punomoćnik oštećene L. K., adv. P. D. se u cjelosti pridružio završnoj riječi državne tužiteljke, dok se u ime oštećene pridružio krivičnom gonjenju protiv okrivljenog i naveo da će imovinskopravni zahtjev ostvariti u parničnom postupku.</span>
</p>
<p>
<span class="span1">Sud je u dokaznom postupku saslušao svjedokinju oštećenu L. K., svjedoke M. K., S. M., Lj. Lj., na saglasan predlog stranaka pročitao iskaz svjedokinje A. J., dat na zapisniku pred ODT-om Podgorica dana 04. 07. 2018. godine i iskaz svjedoka M. H., dat na zapisniku pred ODT-om Podgorica dana 04. 07. 2018. godine, pročitao medicinsku dokumentaciju na ime oštećene L. K., službenu zabilješku UP CB Podgorica SP za JRM JP Tuzi Ku. br. 497/18 od 28. 06. 2018. godine, službenu zabilješku UP CB Podgorica SKP za suzbijanje krvnih delikata i nasilja u porodici Ku. br. 497/18 od 28. 06. 2018. godine, dopis SOS telefona za žene i djecu žrtve nasilja od 27. 06. 2018. godine, izvršio uvid u fotodokumentaciju UP CB Podgorica br. 61-10-244-1442/1563 od 27. 06. 2018. godine, te pročitao Uvjerenje iz kaznene evidencije na ime okrivljenog A. M.od 07. 09. 2018. godine.</span>
</p>
<p>
<span class="span1">Svjedokinja oštećena  L. K. je u iskazu u prethodnom postupku navela da je krajem maja 2018. godine njen suprug A. M.  podnio tužbu za razvod braka sudu u Rožajama, koji postupak još uvijek nije završen. U braku, koji je trajao oko četiri godine, dobili su sina A. i kćerku D.. Od supruga je često trpjela nasilje, kako psihičko, tako i fizičko, pa je tako on jednom prilikom napao i udarao na ulici u Rožajama 27. 05. 2018. godine, nakon što je napustila porodičnu zajednicu, pri čemu joj tada nije pružena zaštita nadležnih institucija u Rožajama i pored činjenice da je policiji podnosila prijavu. Nakon tog događaja, njen suprug je otišao u inostranstvo, a ona je odlučila da sa djecom dođe u Podgoricu, u nadi da će joj tu biti pružena zaštita, ukoliko se za tim ukaže potreba. Dana 27. 06. 2018. godine, oko 09:00 časova pozvala je A., službenica iz Centra za socijalni rad u Tuzima i tom prilikom joj saopštila da treba da dođe na razgovor, na šta joj je odgovorila da ima ispit u 11:00 časova, tako da je postignut dogovor </span><span class="span1">da dođe u 13:15 časova. Zajedno sa svojom majkom i djecom otišla je u Centar za socijalni rad u Tuzima i tamo su se nalazili u A.noj kancelariji. Za vrijeme dok je razgovarala sa njom, A. je više puta na mobilni telefon pozivao njen suprug A., čiji glas je čula, a što joj je i sama A. potvrdila, čudeći se odakle mu njen broj telefona, na šta joj je A. odgovorio da mu je broj dao socijalni radnik iz Rožaja. Sa A. se dogovorila da sljedećeg dana u 10:00 časova A. može vidjeti djecu u kontrolisanim uslovima, odnosno u prisustvu socijalnog radnika, o čemu je potpisala izjavu. Istom prilikom je pitala A. i da li mogu pozvati policiju, kako bi joj bila omogućena zaštita nakon što sljedećeg dana ponovo preuzme djecu od A. i dok dođe do kuće u kojoj stanuje. A. im je ustupila fiksni telefon, putem koga je njena majka kontaktirala policajca, po prezimenu Kajošević, koji joj je rekao da će obezbijediti parolu za zaštitu narednog dana. Kako je bilo strah da A. nije došao ispred Centra za socijalni rad, obzirom da je više puta kontaktirao A., gledala je kroz prozor, ali nije primijetila ni njega ni njegovo auto, dok je prije samog kretanja zamolila A. da izađe ispred i uvjeri se da nije slučajno tu, nakon čega su svi zajedno krenuli da izađu iz zgrade Centra za socijalni rad. Ispred ulaznih vrata bilo je parkirano vozilo njene majke, marke "Golf II", pa su njih četvoro otvorili vrata i ušli u auto, pri čemu je majka sjela na mjesto vozača, a ona sa djecom na zadnje sjedište. Dok se zahvaljivala A. na ljubaznosti, vidjela je A.a kako trči u njihovom pravcu, a za njim i njegov otac I. i prijatelj P. M.. Odmah je rekla A. da pozove policiju, jer joj je bilo jasno da se neće završiti samo na verbalnom konfliktu, pri čemu su uspjele da zaključaju sva vrata od vozila. A. i I. su prišli autu, pa je A. na silu pokušavao da otvori zadnja vrata, pored kojih je ona sjedjela, a I. vozačeva vrata i to su radili više puta, smjenjujući se i prelazeći sa druge strane vozila. I. joj se obraćao riječima: "Droljo zapamtićeš ti mene, jebaću ti ja mater", a zatim se obraćao i njenoj majci govoreći joj: "Kurvo, platićeš ti meni za sve, znam gdje ti žive braća u Njemačkoj, u Ofenbahu". A. joj je uputio riječi: "Ubiću te, ne možeš se lako spasiti od mene", da bi zatim nastavio da je psuje. Obzirom da se plašila da će otvoriti vrata, jer su snažno pritiskali u vukli kvake, dodatno je rukama držala oboje vrata, iako su ista bila zaključana. Kada je A. vidio da ne može otvoriti vrata, otišao je do gepeka, koji je takođe pokušao da otvori rukama, da bi nakon toga uzeo letve koja su bile naslonjene uz zid, sa desne strane njihovog vozila, te je istima udarao po staklu od gepeka, ali ga nije polomio. Za to vrijeme je njen sin vrištao, plakao i govorio: "Babo bije mamu", a kćerka je samo ćutala, kao da je bila u šoku. Ukazala je da je za sve vrijeme trajanja njihovog braka A. bio nasilan prema njoj i tukao je bez razloga, kojim situacijama je stalno prisustvovao njihov sin i uvijek reagovao na način što je izgovarao riječi kao kritičnog dana. Kako nema svoj telefon, njena majka je uspjela da ostvari besplatan poziv sa svojom sestrom M. D., koja je o svemu obavijestila policiju, kao i ujaka M. H. i brata od ujaka N. H.. Kada je čula da su obaviješteni njen ujak i brat od ujaka, a znajući da su I. i A. spremni na sve, od straha da se nešto još gore ne desi, otvorila je zadnja vrata i pustila djecu da izađe. A. je, kako joj se čini, poljubio A., dok D. nije i proslijedio ih je I.u i P., nakon čega je A. ponovo krenuo ka njenim vratima, vjerovatno kako bi i  nju izvukao, ali je, međutim, uspjela da zatvori vrata, dok je njena majka pritisnula dugme za zaključavanje, pri čemu je A. nastavio da vuče bravu. U tom trenutku stigli su njen ujak M. H. i brat od ujaka N. H., koji su pokušavali da sklone A. od njenih vrata, kada je I. uzeo drvenu letvu koju je prethodno koristio A., te je istom udario M. u predjelu rebara. Nakon toga, N. je iz gepeka M. vozila izvadio sjekiru i njome krenuo u pravcu A. i I., dok se P. u međuvremenu sklonio kod auta. U tom momentu je stigla i policijska patrola, zatim i druga, te konačno i Interventna jedinica. Ne zna u kojem tačno momentu, da li prije ili poslije dolaska policije, izgubila je svijest u autu, što joj se već tri ili četiri puta ranije desilo, nakon što bi je A. izbio. Dodala je da nikada ranije, do maja 2018. godine nije prijavljivala nasilje koje je A. vršio nad njom, iz razloga jer je bilo strah, obzirom da je on konstantno govorio da će svašta uraditi njenoj majci i sestri, za koje je takođe bilo strah, jer nema brata, a otac joj je poginuo. Inače, nasilje je počela da trpi od početka njihovog braka, stalno je tukao, pa napominje da joj je jednom prilikom, negdje u toku 2016. godine, od udarca pukla arkada iznad desnog oka, od čega i dalje ima ožiljak. U februaru 2018. godine, dok su bili u kući, A. je udario po stopalu i tom prilikom joj polomio treći prst na lijevoj nozi. Takođe je u februaru 2018. godine A. više puta udarao pesnicama, nakon čega je njenoj majci sa njenog </span><span class="span1">telefona poslao poruku da nedelju - dvije neće biti u Rožajama, već u Podgorici, za koje vrijeme se ona nalazila zaključana u sobi, jer nije smjela izaći ni da uzme drva za potpalu, kako je neko ne bi vidio. Konačno, početkom marta 2018. godine, A. je toliko pesnicama i nogama izudarao po glavi i tijelu da je izgubila svijest. Inače, od aprila 2014. godine do septembra 2017. godine A. i ona su živjeli sa njegovim roditeljima i sestrom, a nakon toga sami. Jednom prilikom je kožnim kaišem udarao pred njegovom sestrom A., koja je pokušavala da ga spriječi u tome, ali je on i nju odgurnu, kojom prilikom je A. povrijedila lakat. Krajem jula 2017. godine, nakon što je udarao po ramenima, odlučila je da napusti A.a i otišla je kod svoje majke, a on joj nije dozvoljavao da odvede djecu, iako su njegova majka i sestra bile za to. Tada je otišla kod socijalnog radnika u Rožajama E. P., kome je ispričala kakvo je nasilje trpjela sve vrijeme braka, ali on to nigdje nije evidentirao, niti je o tome koga obavještavao. Osim toga, njenoj majci je 22. 06. 2018. godine u Rožajama zapaljeno vozilo, što se desilo nakon što je A. prema njoj vršio nasilje na ulici, pred policijskim službenicima, kojom prilikom je on i prijetio njegovoj majci da će joj zapaliti vozilo i smjestiti je u invalidska kolica, što je ona i prijavila policiji. Takođe je istakla da je sa A. u Centru za socijalni rad u Rožajama potpisala sporazum o načinu gledanja djece, kojim je predviđeno da će djeca tokom nedelje biti kod nje, a vikendom kod njega ili njegovih roditelja, koji sporazum je potpisan prije nego je napao na ulici, nakon kojeg događaja je iste noći sa djecom otišla u Podgoricu. Od 27. 05. 2018. godine više puta se obraćala SOS liniji za žrtve nasilja, jer joj je A., osim fizičkog nasilja koje je vršio nad njom, konstantno prijetio putem društvenih mreža, slao prijeteće vajber poruke sa automatskim brisanjem njenoj majci, a ona je odštampala sve poruke koje je mogla i iste prosljeđivala SOS liniji. Nikada se nije javljala ljekaru zbog povreda koje joj je A. nanosio, tako da u tom pravcu nema medicinsku dokumentaciju, samo je jednom pošla kod ljekara zbog glavobolja koje je imala. Samo je jednom napustila bračnu zajednicu i to krajem jula 2017. godine, ali se vratila suprugu u septembru iste godine, jer nije htjela da uništava djetinjstvo svojoj djeci, koja nisu bila kod nje, a A. je konstatno prijetio da će joj oduzeti djecu i da ih nikada više neće vidjeti. Nakon što je počela da prijavljuje prijetnje SOS liniji, ona to nije prijavljivala policiji, iz razloga što joj nakon događaja od 27. maja policija nije pružila zaštitu, već joj je službenik rekao da nije njegova uloga da je štiti, već da je pomiri sa suprugom. U Podgorici studira farmaciju i to na IV godini, a kada bi jednom nedeljno - utorkom dolazila na vježbe djeca bi uvijek dolazila sa njom i tada bi boravili u stanu u kome živi A. sestra A.. U posljednjem semestru, tj. od februara 2018. godine, na A. insistiranje je prihvatila da bude tri dana u Podgorici, a četiri dana u Rožajama, obzirom da je imala vježbe i predavanja koja nije smjela da propušta, a da djeca za vrijeme dok je ona u Podgorici budu kod svekra i svekrve. Na glavnom pretresu je, u cjelosti ponavljajući iskaz, dodala da je u toku 2017. godine otišla u Centar za socijalni rad i ovlašćenom licu detaljno ispričala sve oblike nasilja koje je trepjela od svog supruga, ali Centar nije preduzeo nijednu radnju po tom pitanju, što je taj službenik i priznao pred Osnovnim sudom u Rožajama, u toku postupka za izricanje privremene mjere, a prijavu je podnijela i 2018. godine, po kojoj takođe nisu ništa preduzeli. Inače, sestra A. je nikada nije tukla, niti je od nje ikada doživjela bilo koju vrstu nasilja. Vjerovatno je tačno da joj je okrivljeni poslao poruku sadržine: "Ako si mi uništila život, ne moraš da mi uništiš i ovaj dan", pri čemu joj je on slao poruke slične sadržine kada mu je saopštila da ima namjeru da ga napusti, ali joj je slao i prijeteće poruke, o čemu posjeduje dokaze. Pridružila se završnoj riječi svog punomoćnika.</span>
</p>
<p>
<span class="span1">Svjedokinja M. K. je u iskazu u prethodnom postupku i na glavnom pretresu navela da su njena kćerka L. i A. M.  u maju 2018. godine pokrenuli parnicu za razvoda braka, a dana 27. 05. 2018. godine A. je, prilikom primopredaje djeteta, fizički napao L. nasred ulice u Rožajama, nakon čega je, iste te noći zajedno sa L. i djecom otišla u Podgoricu, kod svog brata M. H., kako bi se sklonili od A.a i I. M.. Dana 27. 06. 2018. godine, oko 09:00 časova, pozvala je telefonom radnica iz Centra za socijalni rad u Tuzima, po imenu A. i tražila da obavijesti L. da dođe na razgovor kod nje, na šta joj je saopštila da L. ima ispit u 11:00 časova, pa su dogovorili susret u 13:15 časova. U dogovoreno vrijeme je sa L. i njenom djecom otišla u Tuzi, zajedno su ušli kod A. u kancelariju, gdje su razgovarale i dogovorile da L. narednog dana u 10:00 časova dozvoli </span><span class="span1">A. da se vidi sa djecom, o čemu je potpisala izjavu. Obzirom da je prethodne noći, zbog prijetnji koje joj je A. konstantno slao putem telefona i drugih ljudi, išla u policijsku stanicu Tuzi da to prijavi, tada je od dežurnog policajca dobila kontakt telefon na koji se može javiti u svako doba, ukoliko bi se prijetnje ponovile, pa je pitala A. da li može sa njenog fiksnog telefona pozvati taj broj, što joj je ona dozvolila. Policajac koji se javio joj je saopštio da će ispred Centra za socijalni rad biti patrola policije, kako se djeca ne bi traumirala, što je za njih bilo prihvatljivo. Za vrijeme dok su razgovarale, A. je A. pozvao telefonom, koja je na njegov prvi poziv začuđeno upitala odakle mu broj. L. je odmah saopštila A. da joj je sumnjivo što je A. zove i da se plaši da je u blizini, a dok je to govorila tresla se. L. je zamolila A. da izađe prije njih i provjeri je li A. tu, što je ona i učinila i uvjerila se da ispred nema nikoga. Nakon toga izašli su i L., djeca i ona i ušle u auto koje je parkirala ispred Centra, pri čemu je isto pozajmila od zeta, obzirom da je njeno vozilo zapaljeno 22. 06. 2018. godine u Rožajama, ispred porodične kuće. L. je sjela sa djecom na zadnje sjedište, a dok su prilazile vozilu, ona je primijetila jedno auto za koje je rekla da joj je sumnjivo i da zapamti tablice. Kada su sjeli u vozilo, uočili su kako u njihovom pravcu, sa lijeve strane trče A., njegov otac I. i P. M., za koga je nezvanično čula da joj je zapalio auto. Odmah je spustila dugmad i na taj način zaključala sva vrata, nakon čega su A. i I. počeli da čupaju brave istih, kako bi ih otvorili, zbog čega je odmah uzela telefon kako bi pozvala policiju, na broj koji su joj prethodno dali, što nije uspjela jer joj je bio istrošen račun, pa je zatim pozvala sestru M. D. sa kojom je bila umrežena i sa listice joj diktirala broj telefona koji joj je prethodnog dana dao policijski službenik. Kako su M. sa obje strane vozila pokušavali da otvore vrata, bez prekinute veze je odbacila telefon, kako bi držala vrata, a L. je vrišteći govorila njenoj sestri: "Gara zovi policiju što prije". A. je zatim prišao do vrata gepeka, pokušavajući i njih da otvori, u čemu nije uspio, da bi potom sa zemlje uzeo neke drvene letve i istima udarao po staklu od gepeka kako bi ga slomio, u čemu takođe nije uspio. Čula je svoju sestru kako govori da je obavijestila njihovog brata M. i bratanića N. i da su oni krenuli. Ljutila se što je njima išta govorila, jer sve vrijeme krije šta se dešava, pa je tada i zamolila L. da preda djecu, "da ne padne mrtva glava", što je ona i učinila i dodala djecu A., koji ih je proslijedio I., a on P.. Kada je L. zatvorila vrata, pritisla je dugme za zaključavanje, ali je A. i dalje pokušavao da otvori vrata. Kada je stigla patrola policije sa dva policijska službenika, jedan od njih joj je saopštio da je shvatio da su trebali da intervenišu sjutradan. Ne zna da li su M. i N. došli prije ili poslije dolaska policijskih službenika, obzirom da su u pitanju bili minuti, ali zna da su njen brat i bratanić zatekli A. kako pokušava silom da otvori L. vrata. Njih dvojica su prišli kako bi ga odmakli i tada je I. uzeo jednu od drvenih letvi koje je prethodno koristio A. i njome udario M. u predjelu leđa. Nakon toga je N. pošao do svog vozila, koje je bilo parkirano iza njenog i iz gepeka izvukao sjekiru, kojom nije zamahivao, jer je policajac odmah reagovao i uzeo mu je iz ruku, a ubrzo zatim je stigla i Interventna jedinica. Takođe je navela da je dana 27. 05. 2018. godine A. pesnicama izudarao L. u predjelu glave, i to na ulici, pa je po saznanju za taj događaj odmah otišla na lice mjesta, gdje je zatekla A., pozvala policiju i nakon četiri telefonska poziva, tek protekom 45 minuta, dva policijska službenika su došla, kojom prilikom joj je A. i prijetio, koji događaj je takođe prijavila policiji. Po prvi put je u julu 2017. godine od L. saznala da trpi nasilje od A., nakon čega je odmah dovela u svoju kuću, pa je L. tada i predala tužbu za razvod braka. A. nije dozvoljavao da djeca budu kod njih, a u to vrijeme je njihova kćerka D. imala pola godine i dojila je, ali je L. vidjela tek nakon 17 dana, kada je A. donio i molio da se pomire, obećavajući da više nikada neće biti grub, zbog čega je L. u septembru iste godine, odlučila da mu pruži još jednu šansu i nastavili su da žive zajedno. Takođe, jednom prilikom, misli da je to bilo početkom 2017. godine, primijetila je da L. ima povredu na arkadi, a kada je pitala odakle joj, odgovorila je da je udarila glavom o mermernu ploču, dok je usisavala. U toku zime 2018. godine L. joj se požalila da je polomila prst na nozi, jer se udarila o prag, a to joj je rekla obzirom da je svakodnevno uzimala D. ispred njihove kuće, koju joj je L. predavala, da je pazi dok sprema ispite. Zna da bi i tu povredu iz straha sakrila, ali u tom slučaju nije mogla, a tek nakon fizičkog napada koji je A. preduzeo maja 2018. godine, L. joj je ispričala da je više puta bila pretučena. Pojasnila je da je vidjela da je A. nekoliko puta udarao letvom po staklu od gepeka, ali se ne može precizno </span><span class="span1">izjasniti koliko. U prvom momentu kada je A. prišao autu, A. mu se obradovao, nasmijao se i zvao ga, ali je, nakon što je čuo Larisinu vrisku, počeo histerično da plače. Nije vidjela da su se A. i A. ljubili preko stakla, pri čemu su A. i njegov otac u početku snimali događaj svojim telefonom. Konačno je navela da L. studira farmaciju, trenutno je na IV godini i do posljednjeg semestra nije morala prisustvovati predavanjima, ali je od tog trenutka bila obavezna, zbog čega je boravila u stanu u Podgorici, kod svoje zaove A. M. i to u periodima od nedelje do četvrtka, za koje vrijeme su djeca bila kod A. roditelja. Ranije kada bi L. rijetko išla u Podgoricu, dovozila je obično sa oboje djece, a nekad i sa jednim, pa su je čekali da završi predavanje i potom se zajedno vraćali nazad u Rožaje.</span>
</p>
<p>
<span class="span1">Svjedok S. M. je u iskazu u prethodnom postupku i na glavnom pretresu naveo da su dana 27. 06. 2018. godine kolega Lj. Lj. i on od dežurne službe dobili upustvo da idu ispred prostorija Centra za socijalni rad u Tuzima. Po dolasku na lice mjesta, zatekli su vozilo marke "Golf II", sa četvoro vrata, kako mu se čini bjelopoljskih reg. oznaka, u kome su se nalazile dvije žene i dvoje djece. Lijevo od "Golf"-a nalazilo se vozilo marke "Mercedes", njemačkih reg. oznaka, a odmah do njega i crno vozilo, u čijoj su blizini stajala dva njemu nepoznata muškarca, za koja je kasnije saznao da se prezivaju M.. Vidio je da je mlađi od njih prišao vozilu "Golf" i tada su se otvorila vrata iza vozača, pri čemu ne zna da li ih je otvorio on ili su otvorena iznutra, nakon čega je iz vozila uzeo dvoje djece i počeo da ih ljubi, da bi zatim jedno od njih predao starijem M., a drugo je ostalo u njegovom naručju. U momentu kada je stigao, kao ni za sve vrijeme kasnije, dok je bio prisutan na licu mjesta, nije vidio da je bilo ko udarao po vozilu "Golf", ali je po izlasku djece iz vozila primijetio da je mlađa gospođa koja se nalazila u istom - njihova majka plakala i pala u nesvijest. Nije čuo da je A. M.  toj gospođi upućivao bilo kakve riječi, ali je bilo vrijeđanja i psovki, pri čemu ne može tačno definisati ko je kome uputio koju riječ. </span>
</p>
<p>
<span class="span1">Svjedok Lj. Lj. je u iskazu u prethodnom postupku i na glavnom pretresu naveo da su dana 27. 06. 2018. godine kolega S. M. i on od dežurne službe dobili uputstvo da pođu ispred prostorija Centra za socijalni rad u Tuzima. Po dolasku na lice mjesta, zatekli su vozilo marke "Golf II", bjelopoljskih reg. oznaka, dvojicu M. i radnicu socijalne službe. U pomenutom vozilu, na vozačevom mjestu je sjedjela starija gospođa, a iza nje jedna mlađa žena sa dvoje djece. Kada su kolega i on stigli M. nisu tresli auto, niti su po istom udarali. Odmah po dolasku je pitao mlađeg M. o čemu se radi, na šta mu je on odgovorio da je došao da vidi djecu, koju nije gledao mjesec dana i da mu to niko ne može zabraniti. Pitao ga je da li ima neku sudsku odluku o tome, na šta mu je saopštio da je suđenje u toku. Tada je primijetio i vozilo "Mercedes", iz koga su izašla dva čovjeka po prezimenu H., koji su krenuli u njihovom pravcu. Upravo tada je A. M.  na trzaj otvorio zadnja vrata iza vozača, pri čemu ne zna da li ih je otvorio on ili su otvorena iznutra da bi zatim iz vozila iznio dvoje djece, koje je držao u naručju i ljubio. Ne sjeća se da li je A. toj mlađoj gospođi upućivao bilo kakve riječi, ali je vidio da ona izgleda uznemireno i čini mu se da joj se nakon završetka cijelog događaja smučilo, što je bilo neposredno prije nego što su navedena lica odvedena u Centar bezbjednosti.</span>
</p>
<p>
<span class="span1">Svjedokinja A. J. je u svom iskazu navela da je bila zaposlena u Centru za socijalni rad u Tuzima, na poslovima socijalnog radnika. Dana 26. 06. 2018. godine u njihove prostorije pristupio je A. M. , koji se obratio njenom šefu M. Lj. da mu se omogući posredovanje u gledanju sa djecom, obzirom da je u toku brakorazvodna parnica. Obzirom da je bila na seminaru, kolega M. je pozvao telefonom, kome je saopštila da to nije njihova nadležnost, obzirom da je prebivalište bračnih drugova u drugom gradu, odnosno Rožajama, ali je taj zahtjev ipak prihvaćen, iako je i M. smatrao da to ne treba da rade. Narednog dana, tj. 27. 06. 2018. godine, oko 08:00 časova, u prostorije Centra za socijalni rad u Tuzima je nepozvan došao A. M. , sa kojim je potpuno normalno razgovarala, kada joj je on prilično ljut saopštio da nije vidio svoju djecu. M. je objasnila da nemaju nikakav mehanizam da prisile L. da mu da djecu, već da se tim zahtjevom obrati sudu, ukoliko ne uspije posredovanje. Obećala mu je da će pozvati L. i da će ona doći, a u njegovom prisustvu je pozvala i L. majku, obzirom da L. nije ni njoj htjela da da broj telefona, iz straha zbog lošeg iskustva koje je imala sa Centrom za socijalni rad u Rožajama. Sa L. je zakazala razgovor u 13:00 časova, obzirom da je ona imala obaveze na </span><span class="span1">fakultetu, da bi sa majkom i dvoje djece ona došla u Centar za socijalni rad Tuzi, u zakazano vrijeme. Tom prilikom je L. objasnila da je bez obzira na sukob koji ima sa svojim suprugom, za djecu jako bitno da imaju kontakt sa ocem i da im to omogući. L. je odmah na to pristala i rekla da otac može doći sjutradan u 10:00 časova da se vidi sa djecom, ali je istovremeno izrazila potrebu da, u momentu kada djecu bude preuzimala od A.a, sa njom bude policajac, o čemu je potpisala zapisnik. Za vrijeme dok je razgovarale joj je zazovnio telefon, a kada se javila, čula je muški glas koji govori: "Kada ću više vidjeti djecu", na šta je upitala: "Ko je to i odakle vam moj broj", ali se ne sjeća šta joj je odgovoreno. Kada je shvatila da je u pitanju A., rekla mu je da se smiri i da je sve dogovoreno, te da će sjutra vidjeti djecu, kao i da će ga ubrzo pozvati kako bi se dogovorili oko detalja. Tada je L. počela da drhti i rekla: "Ukoliko je on u stanju da nabavi Vaš broj telefona, onda je možda tu negdje oko Centra", a ona je smirivala i iz straha ili instinkta, ispratila ih do vozila, i to nakon što je prethodno izašla ispred Centra i uvjerila se da nema nikoga. Ispred ulaza je bilo parkirano vozilo L. majke, u koje su oni sjeli, pri čemu je L. sjela sa djecom na zadnjem sjedištu. Krenula je da se vrati u kancelariju, kada je čula da neko trči, pa je ugledala A. kako dotrčava prema autu sa strane, iza nekog zida. Prepriječila mu je put i zaustavila ga, saopštivši mu: "A., nemojte, smirite se, obećavali ste mi da nećete praviti nikakve incidente, a ja sam sve dogovorila, djecu ćete vidjeti sjutra", na šta je on odmahivao rukama i rekao da hoće sad. Kada je vidjela da ne može da ga smiri, ušla je u Centar i pozvala policiju, a nakon toga se ponovo spustila ispred, kada je ugledala čovjeka za koga je kasnije saznala da je A. otac, koji je takođe trčao u pravcu vozila u kome su se nalazile L., njena djeca i majka. Pokušala je i njega da zaustavi, moleći ga da smiri sina i govorila mu da je sve dogovoreno za sjutra, kao i da je L. to potpisala. Međutim, on joj je tom prilikom rekao: "ti si za sve kriva, biću ti noćna mora, nećeš moći zbog mene da spavaš, platićeš za sve, naći ću ti porodicu", nakon čega ga je i dalje molila da se smiri, jer joj može biti otac i ukazala mu da pokušava da pomogne objema stranama. On je i dalje nastavio da viče, sve prijetećim tonom i riječima kojih se ne može sjetiti, jer je doživjela stres. Stajala je ispred vozila i čekala dolazak policije, a A. je par puta molio oca da se udalji od nje. Za vrijeme dok joj je I. upućivao navedene prijetnje, unosio joj se u lice, pri čemu zna da su obojica tresli auto, neko od njih dvojice je pokušavao i da slomi staklo, misli laktovima i rukama, u to nije sigurna, ali nije vidjela da je neko od njih dvojice u tom momentu imao neki predmet u rukama. Nakon toga je vidjela da je A. uzeo neke dvije drvene letve, koje su stajale u blizini L. parkiranog vozila i tada rekao svom ocu: "Oni će doći da se bijemo", pri čemu nije vidjela da je A. tom letvom udarao po autu. Misli da su L. rođaci došli neposredno prije dolaska patrole policije, a moguće i istrovremeno sa njima. Vjeruje da je L. iz straha, kada je vidjela svoje rođake, otvorila zadnja vrata i predala djecu A. ili I.. Nije vidjela da je neko kritičnom prilikom udaran drvenom letvom, niti da je neko uzimao sjekiru, ali je vidjela da je neko držao sjekiru, što je bilo u momentu dok su bili prisutni policijski službenici. Pojasnila je da je 10-20 dana prije predmetnog događaja po prvi put imala komunikaciju sa L. K., na zahtjev Centra za socijalni rad u Rožajama, kada su od nje tražili da sazna da li je L. sa djecom nastanjena u Podgorici, na Karabuškom polju. Uspjela je da nađe njen broj telefona, pa je na njen poziv L. sa majkom i djecom došl u Centar, kojom prilikom joj je objasnila da je jedini razlog što ne dozvoljava da se njena djeca gledaju sa babom i đedom, što je strah da ih oni neće vratiti, posebno pri činjenici da je već imala iskustva sa nasiljem u porodici, koje je nad njom vršio  A.. Takođe je primijetila da je sa A. i I. došao još jedan čovjek, ali ne zna ko je on, osim da je u pitanju mlađi čovjek nižeg rasta. Kada je A. došao do auta u kome su se već nalazili L. i djeca, odmah je počeo da drma auto, a nakon što je pozvala policiju i ponovo izašla, vidjela da se preko prozora od auta ljubi sa sinom. U tom momentu djeca nisu plakala, ali kada se događaj nastavio, vidjela je da su i plakala, ali nije vidjela da je L. kritičnom prilikom gubila svijest. Konačno je ukazala da je, dok su A. i I. nasrtali na auto, vidjela da L. plače i uporno joj rukom pokazuje da pozove policiju. </span>
</p>
<p>
<span class="span1">Svjedok M. H. je u svom iskazu naveo da već 25 godina živi i radi u Njemačkoj, a 25. 06. 2018. godine došao je u Crnu Goru kako bi legalizovao svoj stambeni objekat, koji se nalazi u naselju Karabuško polje, u Podgorici. U posljednje vrijeme, u toj kući stanuje njegova sestra M. </span><span class="span1">K. i njena kćerka L., sa svoje dvoje male djece, a sve zbog problema koje su imale sa A. M. i njegovom porodicom. Dana 27. 06. 2018. godine pozvao je geodetsku agenciju za legalizaciju objekata, tako da su došla dva geometra, sa kojima je premjeravao objekat i dvorište. Za to vrijeme, dobio je poziv od snahe, koja mu je saopštila da su njegova sestra M. i njena kćerka L. napadnute od strane M. ispred Centra za socijalni rad u Tuzima pa se sa bratanićem N. uputio prema navedenom mjestu, a prethodno su svratili u stanicu policije Tuzi, kako bi ih obavijestili o događaju, gdje su saznali da je patrola već upućena na lice mjesta, gdje su se nakon toga i sami zaputili. Po izlasku iz vozila čuo je M. i L. vrisku, kao i psovke koje su izgovarali A. i I.. Vidio je kako obojica nasrću na vozilo u kome su se njih dvije nalazile, ali je i pored toga ostao da stoji pored svog auta, jer mu je jedan od policijskih službenika sugerisao da se ne miješa i ne reaguje na uvrede i psovke. U prisustvu policajaca A. mu je upućivao prijetnje: "Tražio sam te u Njemačkoj da te bijem", a zatim ga je i psovao. Poslušao je policajca i nije reagovao, ali je N. prišao da odbrani M. i L. od M., da bi tada A. i I. uzeli neke drvene letve i sa istima krenuli u N. pravcu, kako bi ga udarili po glavi. Međutim, u tom trenutku umiješali su se policajci i spriječili dalji konflikt, ali je I. uspio da ga, preko jednog službenika policije, udari drvenom letvom u predjelu leđa, obzirom da se zaštitio rukama i spustio glavu. Tada je N. pošao do vozila, otvorio gepek i iz istog iznio sjekiru, ali sa njom nije mrdao od auta, niti je njome zamahivao, to je jasno vidio, jer je bio pored njega, a tu je bio i policajac koji mu je sjekiru oduzeo i bacio je u travu. Pojasnio je da su, kada su stigli na lice mjesta, L. djeca bila kod I. i A., a oni su ih dalje proslijedili nekom njemu nepoznatom muškarcu, koji je bio u njihovom društvu. A. i I. su se kritičnom prilikom ponašali na način koji do sada nije vidio, to je bio neshvatljivo i nenormalno ophođenje, obzirom da su vikali, udarali, čupali auto, psovali, dok je policija pokušavala da ih smiri. Za vrijeme dok je A. pokušavao da ponovo na silu otvori vrata, čuo je nekog od policajaca kako je rekao da se L. onesvijestila, tako da su otvorili vrata, šamarali je i polivali vodom kako bi došla sebi. Još prije dvije godine je dao ključeve od stana M. kćerki D., koja studira u Podgorici, ali nije znao razlog zašto su se tu doselile M., L. i njena djeca. One su razlog krile od njih, jer nisu htjele da miješaju porodicu, a tek nakon kritičnog događaja je saznao da je L. trpjela nasilje od svog supruga. Konačno je objasnio da je, kada su se N. i on parkirali, vidio da su L. djeca bila u rukama A. i I., koji su ih zatim predali nekom njemu nepoznatom čovjeku i obojica nasrnuli na auto u kome su se nalazile L. i M.. N. je pošao da pomogne M. i L. i tada su policajci prišli da spriječe napad M. na N., pri čemu se I. M. zatrčao sa letvom, došao do njega i udario ga.</span>
</p>
<p>
<span class="span1">Uvidom u</span><span class="span3"> </span><span class="span1">medicinsku dokumentaciju na ime oštećene L. K. utvrđeno je da se ista dana 27. 06. 2018. godine javila Urgentnom centru KCCG, kao lice iz nasilja, žaleći se da je gubila svijest i da ima tegobe, gdje je od strane ljekara specijalista izvršen njen pregled i propisano mirovanje.    </span>
</p>
<p>
<span class="span1">U službenoj zabilješci UP CB Podgorica SP za JRM JP Tuzi Ku. br. 497/18 od 28. 06. 2018. godine, sačinjenoj od strane policijskih službenika S. M. i Lj. Lj., konstatovano je</span><span class="span3"> </span><span class="span1">da su navedeni službenici dana 27. 06. 2018. godine, u 13:55 časova od strane Dežurne službe CB Podgorica upućeni ispred Centra za socijalni rad u Tuzima, gdje je došlo do svađe i prepirke između porodica M. sa jedne i porodica K. i H. sa druge strane. Dolaskom na lice mjesta zatekli su A. i I. M. kako stoje pored pmv marke "Golf II", reg. oznaka BP ACxxx, u kome su se nalazile L. M. i njena majka M. K., kao i dvoje mldb. djece A. i D. M., dok je službenica Centra za socijalni rad u Tuzima A. J. stajala pored navedenog vozila. Tokom obavljanja razgovora na pomenutim licima, dobili su obavještenja da L. M. ima problema sa svojim suprugom A.om u pogledu starateljstva nad djecom, da bi nakon par minuta sa njihove desne strane naišlo pmv marke "Mercedes", sive boje, njemačkih reg. oznaka, u kome su se nalazila dva lica. To vozilo se parkiralo pored njih i iz istog su izašla dva lica, po imenu N. i M. H., u kojem trenutku A. M. nasilno otvara zadnja vrata vozila "Golf II" i nasilno uzima dvoje mldb. djece od svoje supruge. U tom trenutku N. i M. H. reaguju na način što dolazi do psovki i prepirke između njih i A. i I. M., nakon čega je N. H. iz gepeka svog vozila izvadio sjekiru i kreće u obračun sa M., da bi u tada i I. M. uzeo drvenu letvu, dužine oko jednog metra, koja se nalazila pored parkiranog vozila i istom je udario M. H. u predjelu leđa. Intervencijom prisutnih policijskih službenika spriječena je dalja svađa - tuča, a preko radio veze su od Dežurne službe CB Podgorica tražili pomoć. </span><span class="span1">Policijski službenik S. M. je od lica N. H. oduzeo sjekiru, a službenik Lj. je licu I.u M. oduzeo</span><span class="span3"> </span><span class="span1">letvu, nakon čega je na lice mjesta stiglo policijsko pojačanje, koje je je između ostalog izvršilo fotografisanje lica mjesta i oduzimanje navedenih predmeta. U službenoj zabilješci je data napomena i da je A. M., u momentu intervencije policijskih službenika, radnici Centra za socijalni rad A. J. upućivao uvrede i prijetnje, te je više puta ponovio da je korumpirana i da na svaki način pokušava da mu oduzme djecu i ne dozvoli mu da ih gleda, te joj se zakleo da joj to neće uspjeti i da će mu platiti.  </span>
</p>
<p>
<span class="span1">U službenoj zabilješci UP CB Podgorica SKP za suzbijanje krvnih delikata i nasilja u porodici Ku. br. 497/18 od 28. 06. 2018. godine, sačinjenoj od strane policijske službenice T. B., konstatovano je da je dana 27. 06. 2018. godine, u 14:00 časova, Centru bezbjednosti Podgorica prijavljeno od strane socijalne radnice Centra za socijalni rad u Tuzima A. J., da je u Centru došlo do svađe između supružnika M. i K..</span><span class="span3"> </span><span class="span1">Policijski službenici koji su upućeni na lice mjesta obavijestili su je da je došlo do konfikta između L. K. sa jedne i njenog supruga A. M. sa druge strane, da joj je on na silu oduzeo dvoje malodobne djece, koje neće da vrati, nakon čega je došlo do verbalnog, a potom i fizičkog sukoba između A. i I. M., kao i njihovog prijatelja P. M. sa jedne strane, te M. i N. H. sa druge strane. Službenica B. je takođe telefonskim putem obaviještena sa Nacionalne linije SOS telefon za žene i djecu žrtve nasilja</span><span class="span3"> </span><span class="span1">o pomenutom događaju, kao i o činjenici da se radi o visokorizičnom predmetu i o povratniku u vršenju nasilja u porodici. Po dolasku na lice mjesta zatekla je navedena lica i prišla A. i I. M., koji su u naručju držali po jedno dijete, kojom prilikom je A. M.  više puta ponovio da mu djecu niko ne može oduzeti. Na licu mjesta, u pmv "Golf II", nalazila se L., koja je bila jako uznemirena i zabrinuta za bezbjednost svoje djece, a mogla je čuti riječi svog supruga da joj neće dati djecu, usljed čega je u jednom trenutku i izgubila svijest. Prilikom gubljenja svijesti  se nalazila na vozačevom sjedištu, da bi zatim pala na leđa na suvozačevo sjedište. Na licu mjesta su pronađeni i izuzeti korišćeni predmeti (sjekira i drvena letva), koji su fotografisani, o čemu je sačinjen i fotoelaborat. </span>
</p>
<p>
<span class="span1">Iz dopisa SOS telefona za žene i djecu žrtve nasilja od 27. 06. 2018. godine proizilazi da je istim obaviješten CB Podgorica da su dana 27. 06. 2018. godine primili anonimnu prijavu za fizički napad na L. K. i njenu majku od strane A. M. i njegovog oca ispred Centra za socijalni rad u Tuzima. U drugom dijelu dopisa navodi se da je  uputila više poziva Nacionalnoj SOS liniji u periodu od 27. 05. 2018. godine do 28. 06. 2018. godine, zbog nasilja koje trpi i koje je trpjela od strane svog supruga A. M., bliže opisujući sadržinu tih prijava i navoda podnositeljke prijava L. K..</span>
</p>
<p>
<span class="span1">Uvidom u fotodokumentaciju UP CB Podgorica br. 61-10-244-1442/1563 od 27. 06. 2018. godine utvrđeno je da se ista sastoji od četiri fotografije, na kojima je prikazan izgled sjekire i drvene palice, koje su upotrebljavane tokom predmetnog događaja, kao i mjesta pronalaska navedenih predmeta. </span>
</p>
<p>
<span class="span2">Ocjenom provedenih dokaza, kako pojedinačno, tako i u njihovoj međusobnoj vezi i dovodeći ih u vezu sa odbranom okrivljenog, sud je na nesumnjiv način utvrdio da je okrivljeni A. M. izvršio krivično djelo stavljeno mu na teret na način, u vrijeme i na mjestu bliže predstavljenim izrekom presude.</span>
</p>
<p>
<span class="span1">Činenično stanje sud je utvrdio polazeći od jasnog i detaljnog iskaza svjedokinje oštećene L. K., koja opisuje kako je kritičnog dana, zajedno sa svojom majkom i mldb. djecom došla u Centar za socijalni rad u Tuzima, po dogovoru sa službenicom A. J., kojoj je saopštila da njen suprug - okrivljeni A. M.  sljedećeg dana može vidjeti njihovu mldb. djecu A. i D., u kontrolisanim uslovima, obzirom da je u ranijem periodu od strane supruga često trpjela psihičko i fizičko nasilje. </span><span class="span1">Za vrijeme dok je razgovarala sa njom, A. je više puta na mobilni telefon pozivao njen suprug A., čiji glas je čula, a što joj je i sama A. potvrdila</span><span class="span1">. </span><span class="span1">Kako je bilo strah da A. nije došao ispred Centra za socijalni rad, obzirom da je više puta kontaktirao A., gledala je kroz prozor, ali nije primijetila ni njega ni njegovo auto, dok je prije samog kretanja zamolila A. da izađe ispred i uvjeri se da nije slučajno tu, nakon čega su svi zajedno krenuli da izađu iz zgrade Centra za socijalni rad. Ispred ulaznih vrata bilo je parkirano vozilo njene majke, marke "Golf II", pa su njih četvoro otvorili vrata i ušli u auto, pri čemu je majka sjela na mjesto vozača, a ona sa djecom na </span><span class="span1">zadnje sjedište. Dok se zahvaljivala A. na ljubaznosti, vidjela je A.a kako trči u njihovom pravcu, a za njim i njegov otac I. i prijatelj P. M.. Odmah je rekla A. da pozove policiju, jer joj je bilo jasno da se neće završiti samo na verbalnom konfliktu, pri čemu su uspjele da zaključaju sva vrata od vozila. A. i I. su prišli autu, pa je A. na silu pokušavao da otvori zadnja vrata, pored kojih je ona sjedjela, a I. vozačeva vrata i to su radili više puta, smjenjujući se i prelazeći sa druge strane vozila. Tom prilikom, A. joj je uputio riječi: "Ubiću te, ne možeš se lako spasiti od mene", da bi zatim nastavio da je psuje. Obzirom da se plašila da će otvoriti vrata, jer su snažno pritiskali i vukli kvake, dodatno je rukama držala oboje vrata, iako su ista bila zaključana. Kada je A. vidio da ne može otvoriti vrata, otišao je do gepeka, koji je takođe pokušao da otvori rukama, da bi nakon toga uzeo letve koja su bile naslonjene uz zid, sa desne strane njihovog vozila, te je istim udarao po staklu od gepeka, ali ga nije polomio. Za to vrijeme je njen sin vrištao, plakao i govorio: "Babo bije mamu", a kćerka je samo ćutala, kao da je bila u šoku. Ukazala je da je za sve vrijeme trajanja njihovog braka A. bio nasilan prema njoj i tukao je bez razloga, kojim situacijama je stalno prisustvovao njihov sin i uvijek reagovao i izgovarao riječi kao kritičnog dana. Kako nema svoj telefon, njena majka je uspjela da ostvari besplatan poziv sa svojom sestrom M. D., koja je o svemu obavijestila policiju, kao i ujaka M. H. i brata od ujaka N. H.. Kada je čula da su obaviješteni njen ujak i brat od ujaka, a znajući da su I. i A. spremni na sve, iz straha da se nešto još gore ne desi, otvorila je zadnja vrata i pustila djecu da izađu. A. je, kako joj se čini, djecu proslijedio I.u i P., nakon čega je A. ponovo krenuo ka njenim vratima, vjerovatno kako bi nju izvukao, ali je, međutim, uspjela da ih zatvori, dok je njena majka pritisnula dugme za zaključavanje, pri čemu je A. nastavio da vuče bravu. U tom trenutku stigli su njen ujak M. H. i brat od ujaka N. H., koji su pokušavali da sklone A. od njenih vrata, da bi nedugo zatim stigle i dvije policijske patrola, te konačno i Interventna jedinica. Zaključila je da je u jednom momentu, za koji se nije mogla izjasniti da li je bilo prije ili poslije dolaska policije, izgubila svijest u autu. Nadalje, svjedokinja M. K. objašnjava kako je kritičnog dana, oko 09:00 časova, pozvala telefonom radnica iz Centra za socijalni rad u Tuzima, po imenu A. i tražila da obavijesti kćerku L. da dođe na razgovor kod nje, na šta joj je saopštila da L. ima ispit u 11:00 časova, pa su dogovorili susret u 13:15 časova. U dogovoreno vrijeme je sa L. i njenom djecom otišla u Tuzi, zajedno su ušli kod A. u kancelariju, nakon čega su razgovarale i dogovorile da L. narednog dana u 10:00 časova dozvoli A. da se vidi sa djecom, o čemu je L. potpisala izjavu. Za vrijeme dok su razgovarale, A. je A. pozvao telefonom, koja je na njegov prvi poziv začuđeno upitala odakle mu broj. L. je odmah saopštila A. da joj je sumnjivo što je A. zove i da se plaši da je u blizini, a dok je to govorila tresla se. L. je zamolila A. da izađe prije njih i provjeri je li A. tu, što je ona i učinila i uvjerila se da ispred nema nikoga. Nakon toga izašli su napolje, a L., djeca i ona odmah ušle u auto koje je parkirala ispred Centra, pri čemu je L. sjela sa djecom na zadnjem sjedištu. Kada su sjeli u vozilo, uočili su kako u njihovom pravcu, sa lijeve strane trče A. M., njegov otac I. i P. M.. Odmah je spustila dugmad i na taj način zaključala sva vrata, nakon čega su A. i I. počeli da čupaju brave istih, kako bi ih otvorili, pa je pozvala sestru M. D. sa kojom je bila umrežena i sa listice joj diktirala broj telefona, koji joj je prethodnog dana dao policijski službenik. A. je zatim prišao do vrata gepeka, pokušavajući i njih da otvori, u čemu nije uspio, da bi potom sa zemlje uzeo neke drvene letve i istima udarao po staklu od gepeka kako bi ga slomio, u čemu takođe nije uspio. Čula je svoju sestru kako govori da je obavijestila njihovog brata M. i bratanića N., te  da su oni krenuli, pa je tada i zamolila L. da preda djecu, "da ne padne mrtva glava", što je ona i učinila i dodala djecu A., koji ih je proslijedio I.u, a on Pašu. Kada je L. zatvorila vrata, pritisla je dugme za zaključavanje, ali je A. i dalje pokušavao da ih otvori. Ne zna da li su M. i N. došli prije ili poslije dolaska policijskih službenika, ali su prišli kako bi odmakli A., pa je nakon kraće rasprave ubrzo stigla i Interventna jedinica. U prilog ovakvim navodima, svjedokinja A. J. opisuje kako je, u svojstvu službenice Centra za socijalni rad u Tuzima, razgovarala sa A. M., koji je dva puta samoinicijativno dolazio i tražio da mu se omogući posredovanje u gledanju sa djecom, pa je dana 27. 06. 2018. godine, oko 08:00 časova ujutro, prilikom M. drugog dolaska, njemu obećala da će pozvati njegovu suprugu L. i da će ona doći, te je tom prilikom pozvala i L. majku, obzirom da L. nije ni njoj htjela da da broje </span><span class="span1">telefona, iz straha zbog lošeg iskustva koje je imala sa Centrom za socijalni rad u Rožajama. Sa L. je zakazala razgovor u 13:00 časova, koja je, zajedno sa majkom i dvoje djece, došla u Centar za socijalni rad Tuzi. L. je odmah pristala da omogući kontakt njenog supruga sa djecom i rekla da on može doći sjutradan u 10:00 časova da se vidi sa njima, istovremeno izražavajući potrebu da, u momentu kada djecu bude preuzimala od A., sa njom bude policajac, o čemu je potpisala zapisnik. Za vrijeme dok je razgovarala sa L., A. M.  je pozvao na telefon, a kada je to shvatila, L. je počela da drhti i rekla: "Ukoliko je on u stanju da nabavi vaš broj telefona, onda je možda tu negdje oko Centra". Pokušala je da smiri L. i ispratila ih je do vozila i to nakon što je prethodno izašla ispred Centra i uvjerila se da nema nikoga. Ispred ulaza je bilo parkirano vozilo L. majke, u koje su oni sjeli, pri čemu je L. sjela sa djecom na zadnjem sjedištu. Krenula je da se vrati u kancelariju, kada je čula da neko trči, pa je ugledala A. M. kako dotrčava prema autu sa strane, iza nekog zida. Prepriječila mu je put i zaustavila ga, saopštivši mu: "A., nemojte, smirite se, obećavali ste mi da nećete praviti nikakve incidente, a ja sam sve dogovorila, djecu ćete vidjeti sjutra", na šta je on odmahivao rukama i rekao da hoće sad. Kada je vidjela da ne može da ga smiri, ušla je u Centar i pozvala policiju, a nakon toga se ponovo spustila ispred, kada je ugledala čovjeka za koga je kasnije saznala da je A. otac, po imenu I., koji je takođe trčao u pravcu vozila u kome su se nalazile L., njena djeca i majka. I. M. joj je upućivao prijetnje, unosio joj se u lice, pri čemu zna da su obojica tresli auto, a neko od njih dvojice je pokušavao i da slomi staklo. Nakon toga je vidjela da je A. uzeo neke drvene letve, koje su stajale u blizini L. parkiranog vozila i tada rekao svom ocu: "Oni će doći da se bijemo". Zatim su na lice mjesta stigli L. rođaci, pa vjeruje da je, kada ih je vidjela, L. iz straha otvorila zadnja vrata i predala djecu A. ili I.. Konačno je ukazala da je A., odmah po dolasku počeo da drma auto u kome su se već nalazili L. i djeca, pri čemu je vidjela da za to vrijeme L. plače i uporno joj rukom pokazuje da pozove policiju. Svjedok M. H. takođe navodi kako je kritičnog dana dobio poziv od svoje snahe, koja mu je saopštila da su njegova sestra M. i njena kćerka L. napadnute od strane M. ispred Centra za socijalni rad u Tuzima, zbog čega se sa bratanićem N. uputio prema navedenom mjestu, gdje je, po izlasku iz vozila čuo M. i L. vrisku, kao i psovke koje su izgovarali A. i I.. Vidio je kako obojica nasrću na vozilo u kome su se njih dvije nalazile, pri čemu su, kada su stigli na lice mjesta, L. djeca bila kod I. i A., a oni su ih dalje proslijedili nekom njemu nepoznatom muškarcu. Svjedok navodi da su se A. i I. ponašali na način koji do sada nije vidio, obzirom da su vikali, udarali, čupali auto, psovali, dok je policija pokušavala da ih smiri. Za vrijeme dok je A. pokušavao da ponovo na silu otvori vrata, čuo je nekog od policajaca kako je rekao da se L. onesvijestila, tako da su otvorili vrata, šamarali je i polivali vodom kako bi došla sebi. Konačno, i sadržinom službene zabilješke UP CB Podgorica SKP za suzbijanje krvnih delikata i nasilja u porodici Ku. br. 497/18 od 28. 06. 2018. godine potvrđeno je da su policijski službenici koji su kritičnog dana upućeni na lice mjesta obavijestili PS T. B. da je okrivljeni A. M.  na silu oduzeo dvoje mldb. djece od svoje supruge L., koju ne želi da vrati. Po dolasku ispred Centra za socijalni rad u Tuzima, službenica B. je uočila da je oštećena  bila jako uznemirena i zabrinuta za bezbjednost svoje djece, usljed čega je u jednom trenutku i izgubila svijest, što sve proizilazi i iz sadržine službene zabilješke UP CB Podgorica SP za JRM JP Tuzi Ku. br. 497/18 od 28. 06. 2018. godine, kojom je potvrđeno da je kritičnog dana, nakon izlaska policijskih službenika na lice mjesta, okrivljeni A. M.  nasilno otvorio zadnja vrata vozila "Golf II" i nasilno oduzeo dvoje mldb. djece od svoje supruge L. K., koja se takođe nalazila u vozilu, pri čemu su policijski službenici S. M. i Lj. Lj., koji su sastavili navedenu zabilješku, u svojim svjedočkim iskazima na glavnom pretresu potvrdili da je oštećenoj L. K. nakon kritičnog događaja pozlilo i da je izgubila svijest. </span>
</p>
<p>
<span class="span1">Prema ocjeni suda, radnje koje je okrivljeni kritičnom prilikom preduzeo nesumnjivo predstavljaju grubo nasilje, pri čemu je takvo njegovo postupanje za posljedicu imalo upravo narušavanje duševnog integriteta oštećene L. K.. Prednje posebno kod činjenice što je svim navedenim dokazima nedvosmisleno potvrđeno da je kompletnim tokom trajanja kritičnog događaja, oštećena bila uznemirena i pod stresom, pa tako svjedokinja M. K. navodi da je, za vrijeme dok su se nalazile u vozilu, L. vrištala i molila da pozove policiju, dok svjedokinja A. J. </span><span class="span1">ukazuje da je vidjela oštećenu kako plače i iz vozila joj uporno rukom pokazuje da pozove policiju, a policijska službenica T. B. u citiranoj službenoj zabilješci konstatuje da je, po izlasku na lice mjesta, vidjela da je oštećena jako uznemirena i zabrinuta za bezbjednost svoje djece. Konačno, usljed opisanog ponašanja okrivljenog, kako to slijedi iz provedenih dokaza, oštećenoj L. K. je pozlilo i izgubila je svijest, što u krajnjem proizilazi i iz medicinske dokumentacije na njeno ime, pri čemu je sud imao u vidu i </span><span class="span1">navode oštećene da se i prije kritičnog događaja </span><span class="span1">osjećala ugroženo i uplašeno, zbog čega je</span><span class="span1">, kako to proizilazi iz dopisa SOS telefona za žene i djecu žrtve nasilja od 27. 06. 2018. godine, okrivljenog više puta prijavljivala Nacionalnoj SOS liniji, zbog nasilja koje je od njega trpjela</span><span class="span1">. Dakle, na osnovu navedenog, sud nalazi </span><span class="span1">da je u konkretnom slučaju, a posebno uvažavajući strah i uznemirenost koje je oštećena osjećala u odnosu na okrivljenog i prije kritičnog događaja, jasno da su radnje okrivljenog dovele do narušavanja njenog duševnog integriteta, kao posljedice potrebne za postojanje bitnih elemenata krivičnog djela nasilje u porodici ili u porodičnoj zajednici iz čl. 220 st. 1 Krivičnog zakonika Crne Gore, koje je okrivljenom stavljeno na teret. </span>
</p>
<p>
<span class="span1">Kada je u pitanju vinost okrivljenog, sud nalazi da je, postupajući na naprijed opisani način, okrivljeni bio svjestan da primjenom grubog nasilja narušava duševni integritet člana svoje porodice - supruge L. K., što je prema utvrđenom činjeničnom stanju nesumnjivo i htio, čime se njegov subjektivni odnos prema izvršenom krivičnom djelu manifestuje kao direktni umišljaj.</span>
</p>
<p>
<span class="span1">Okrivljeni A. M.  u svojoj odbrani navodi da ne priznaje izvršenje krivičnog djela stavljenog mu na teret. Pojašnjava da je kritičnog dana, kada je stigao ispred Centra za socijalni rad u Tuzima, vidio kako iz zgrade izlaze A., L., Mirsada i njegova djeca, pri čemu su djeca plakala, a L. ih je uvela u vozilo "Golf II" i zajedno sa njima sjela na zadnje sjedište, dok je M. sjela na mjesto vozača. Dva puta je zamolio A. da vidi djecu makar na kratko, što je ona odbijala, ponavljajući mu da će ih vidjeti sjutradan. Nakon što je čuo kako M. zove svoje rođake da dođu, prišao je do auta u dijelu između prednjih i zadnjih vrata, gdje se spustio na koljena, dok su ga djeca ljubila preko zatvorenog stakla, da bi tada njegova tašta podigla prozor, zaključala svoja i zadnja vrata na dugme, koje je držala rukom, obzirom da je njegov sin pokušavao da otvori vrata. A. je pozvala policiju, pa su na lice mjesta stigla četiri policijska službenika, a odmah zatim i M. rođaci C. i N. H., pa kada su oni stigli, ustao je sa poda i izmakao se metar - dva od vozila, za koje vrijeme se A. nalazila pored auta i u tom trenutku je L. otvorila vrata i pustila djecu da izađu napolje, pa su djeca pošla ka njemu i oboje ih je uzeo u naručje. Konačno, okrivljeni negira da je tresao vozilo dok su se u istom nalazili njegova tašta, supruga i djeca, kao i da je po vozilu bilo čime udarao. Tvrdi da L. nije uputio nikakvu prijetnju, niti da je sa njom imao ikakav kontakt, već su samo razmijenili par riječi tek po dolasku policijskih službenika i to u vezi djece. Međutim, imajući u vidu činjenično stanje utvrđeno svim provedenim dokazima, sud je ovakvu odbranu okrivljenog cijenio kao neobjektivnu, neistinitu i sračunato datu u cilju izbjegavanja krivice, zbog čega istu nije prihvatio. Navedeno naročito polazeći od jasnog i određenog iskaza oštećene, koji je saglasan i sa iskazom svjedokinja M. K. i A. J., koja, po nalaženju suda, kao predstavnica Centra za socijalni rad u Tuzima nije imala razloga, niti motiva da kritični događaj predstavlja drugačije nego se isti i desio. Pritom, iako se svjedokinje M. K. i A. J. nisu u potpunosti izjasnile na sve okolnosti i radnje koje su okrivljenom stavljene na teret, sud je našao da njihovi iskazi u najvećem dijelu prate kazivanje oštećene, te upravo govore u prilog istinitosti njenog svjedočenja, imajući u vidu činjenicu da je u konkretnom slučaju u pitanju bio dinamičan događaj, praćen agresivnim ponašanjem više lica, tako da je i mogućnost percipiranja svih detalja od strane navedenih svjedokinja bila smanjena ili isključena, zbog čega sud nalazi neosnovanim primjedbe branioca okrivljenog adv. D. M. da nijedan od svjedoka nije čuo da je okrivljeni oštećenoj uputio prijetnje, kod činjenice da je to jasno navela sama oštećena, čijem je iskazu sud, kako je to prethodno objašnjeno, poklonio punu vjeru. U prilog navedenom ide i činjenica što svjedokinja M. K., u preostalom dijelu u cjelosti potvrđuje navode oštećene, u kom pravcu svoj iskaz daje i svjedokinja J., istovremeno demantujući okrivljenog, tvrdnjama da se on kritičnog dana ponašao agresivno, te da je vidjela kako je zajedno sa ocem nasrtao i tresao auto, kao i da je neko pokušao da slomi staklo. Navodi svjedokinje J. </span><span class="span1">opovrgavaju okrivljenog i u dijelu u kome navodi da je drvenu letvu, prikazanu fotodokumentacijom UP CB Podgorica br. 61-10-244-1442/1563 od 27. 06. 2018. godine, u koju je sud u dokaznom postupku izvršio uvid, uzeo njegov otac, nakon što su ih rođaci oštećene napali sjekirom, dok svjedokinja J. ukazuje da je drvene letve u ruke najprije uzeo upravo okrivljeni i to prije dolaska rođaka oštećene, pa iako ona navodi da nije vidjela da okrivljeni letvom udara po staklu, sud smara da to ne umanjuje vjerodostojnost iskaza oštećene i svjedokinje M. K. u tom pravcu. Prednje naročito imajući u vidu činjenicu da je svjedokinja J., prema sopstvenom kazivanju, u toku samog događaja išla u kancelariju da pozove policiju, nakon čega je i otac okrivljenog verbalno napao, prijetio joj i unosio se u lice, dok je ona pokušavala da smiri situaciju, čime je u svakom slučaju za to vrijeme bila skrenuta njena pažnja sa ponašanja okrivljenog. Slijedeći tu činjenicu, sud, nasuprot tvrdnjama branioca adv. M., upravo nalazi logičnim i ostavlja mogućnost da pomenuta svjedokinja nije mogla, niti je morala percipirati sve detalje kritičnog događaja, koji su se odvijali za to vrijeme. Shodno navedenom, sud nalazi neutemeljenim i tvrdnje branioca okrivljenog adv. B. M. da su jedine radnje koje je okrivljeni kao pažljiv i dobar otac, koji mnogo voli svoju djecu, preduzeo bile te što je kritičnog dana došao da ih vidi.</span>
</p>
<p>
<span class="span1">Prilikom odlučivanja o kazni, sud je u smislu čl. 42 st. 1 Krivičnog zakonika Crne Gore, cijenio sve okolnosti koje utiču da ona bude manja ili veća, pa je kao olakšavajuće okolnosti na strani okrivljenog cijenio raniju neosuđivanost, što je sud utvrdio uvidom u </span><span class="span1">Uvjerenje iz kaznene evidencije na ime okrivljenog od 07. 09. 2018. godine, kao i loše imovno stanje, dok je u smislu čl. 46 st. 1 alineja d. Konvencije Savjeta Evrope o suzbijanju i sprečavanju nasilja nad ženama i nasilja u porodici, a koja shodno čl. 9 Ustava Crne Gore, kao potvrđeni i objavljeni međunarodni ugovor, predstavlja sastavni dio unutrašnjeg pravnog poretka, kao otežavajuću okolnost cijenio činjenicu što je krivično djelo učinjeno u prisustvu djece, odnosno maloljetnih ćerke i sina okrivljenog i oštećene, pa je okirvljenom, primjenom čl. 36 Krivičnog zakonika Crne Gore izrekao kaznu zatvora u</span><span class="span1"> trajanju od 3 (tri) mjeseca i 8 (osam) dana, u koju mu je, shodno čl. 51 Krivičnog zakonika Crne Gore uračunato vrijeme provedeno u pritvoru, kao u izreci presude, tako da je izrečenu kaznu okrivljeni izdržao. Sud nalazi da je izrečena kazna adekvatna stepenu krivice okrivljenog i težini učinjenog krivičnog djela, te da će se istom ostvariti svrha kažnjavanja predviđena čl. 32 Krivičnog zakonika Crne Gore i u dovoljnoj mjeri uticati na njega da ubuduće ne vrši ovakva ili slična krivična djela, u okviru opšte svrhe izricanja krivičnih sankcija iz čl. 4 st. 2 Krivičnog zakonika Crne Gore.</span>
</p>
<p>
<span class="span1">Sud je, shodno članu 77a Krivičnog zakonika Crne Gore okrivljenom izrekao mjeru bezbjednosti zabrana približavanja oštećenoj L. K., na način kako je to predstavljeno u izreci presude. Po nalaženju suda, takva mjera je neophodna, imajući u vidu navode oštećene da se </span><span class="span1">osjeća ugroženo i uplašeno, jer je </span><span class="span1">okrivljeni prema njoj vršio nasilje i prije kritičnog događaja, </span><span class="span1">koju okolnost potvrđuju i svjedoci M. K., A. J. i M. H., koji pojašnjava da je za to saznao tek nakon predmetnih dešavanja, pri čemu je oštećena, kako to proizilazi iz dopisa SOS telefona za žene i djecu žrtve nasilja od 27. 06. 2018. godine, okrivljenog više puta prijavljivala Nacionalnoj SOS liniji, zbog nasilja koje je od njega trpjela</span><span class="span1">. Navedena mjera bezbjednosti će trajati 3 (tri) godine po pravosnažnosti presude, s tim da se vrijeme provedeno u zatvoru ne uračunava u vrijeme trajanja ove mjere. Nakon proteka jedne godine od početka izvršenja ove mjere okrivljeni će, shodno čl. 77a st. 3 Krivičnog zakonika Crne Gore, moći da inicira preispitivanje daljeg trajanja iste. Navedenom mjerom bezbjednosti će se po ocjeni ovog suda otkloniti uslovi koji mogu biti od uticaja da okrivljeni ubuduće vrši krivična djela, čime će se u svemu ostvariti svrha mjera bezbjednosti iz čl. 66 Krivičnog zakonika Crne Gore, a u okviru opšte svrhe krivičnih sankcija iz čl. 4 st. 2 Krivičnog zakonika Crne Gore. Prilikom izricanja ove mjere sud je imao u vidu da su okrivljeni i oštećena roditelji dvoje mldb. djece, ali po ocjeni ovog suda izrečena mjera neće uticati na održavanje ličnog kontakta okrivljenog sa djecom, jer će i bez njegovog prilaska oštećenoj taj kontakt moći biti ostvaren, u svakom slučaju uz učešće socijalnih radnika na zakonom propisani način. Dakle, navedena činjenica ne predstavlja </span><span class="span1">smetnju izricanju predmetne mjere bezbjednosti čija je isključiva svrha da otkloni uslove koji bi mogli dovesti do toga da okrivljeni ubuduće učini isto krivično djelo. </span>
</p>
<p>
<span class="span1">Shodno čl. 239 Zakonika o krivičnom postupku, oštećena  je upućena da imovinskopravni zahtjev ostvari u parničnom postupku.</span>
</p>
<p>
<span class="span1">Kako je okrivljeni oglašen krivim, sud ga je, shodno čl. 226 i 229 Zakonika o krivičnom postupku, obavezao da na ime troškova krivičnog postupka plati iznos od 30,00 eura na ime paušala, kao dijela troškova krivičnog postupka, koji je odmjeren shodno imovnim prilikama okrivljenog, složenosti predmeta i dužini trajanja postupka.</span>
</p>
<p>
<span class="span1">Sa svega iznijetog, a na osnovu čl. 374 Zakonika o krivičnom postupku, odlučeno je kao u izreci presude.</span>
</p>
<p>&nbsp;</p>
<p style="text-align:center;">
<span class="span1">OSNOVNI SUD U PODGORICI, dana 05. 10. 2018. godine</span>
</p>
<p>&nbsp;</p>
<p style="text-align:center;">
<span class="span1">   ZAPISNIČARKA                                                                     SUTKINJA</span>
</p>
<p style="text-align:center;">
<span class="span1">             Danijela Rajković                                                                 Željka Jovović</span>
</p>
<p>&nbsp;</p>
<p>&nbsp;</p>
<p>
<span class="span1">DN-a: Po primjerak presude dostaviti:</span>
</p>
<p>
<span class="span1">- ODT-u Podgorica;</span>
</p>
<p>
<span class="span1">- Okrivljenom i njegovim braniocima</span>
</p>
<p>
<span class="span1">- Oštećenoj L. K., po pravosnažnosti</span>
</p>
<p>
<span class="span1">- a/a.</span>
</p>
<p>
<span class="span1">Postupljeno dana ______________</span>
</p>
<p>
<span class="span1">Radnik suda __________________</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:2.7in;text-align:center;vertical-align:top">
<div style="text-align:center;">
<span class="span1">ZAPISNIČARKA:</span>
</div>
</td><td style="width:3.75in;text-align:center;vertical-align:top">
<div style="text-align:center;">
<span class="span1">                                 SUTKINJA:</span>
</div>
</td>
</tr>
<tr style="">
<td style="width:2.7in;text-align:center;vertical-align:top">
<div style="text-align:center;">
<span class="span1">Danijela Rajković,s.r.</span>
</div>
</td><td style="width:3.75in;text-align:center;vertical-align:top">
<div style="text-align:center;">
<span class="span1">                                  Željka Jovović,s.r.</span>
</div>
<p>&nbsp;</p>
</td>
</tr>
</tbody></table>
<p></p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:1.95in;vertical-align:top">
<div>
<span class="span1">PRAVNA POUKA:</span>
</div>
</td><td style="width:3.5in;vertical-align:top">
<div>
<span class="span1">Protiv ove presude dozvoljena je žalba u roku od 8 dana od dana prijema pismenog otpravka iste, preko ovog suda Višem sudu u Podgorici. </span>
</div>
<p>&nbsp;</p>
</td>
</tr>
</tbody></table>
<p></p>
<p style="text-align:center;">
<span class="span1">ZTO Danijela Rajković</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>