<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.b2{margin: 0.82708335in 0.82708335in 0.82708335in 0.82708335in;}
.p1{text-align:center;hyphenate:auto;font-family:Arial;font-size:12pt;}
.p2{text-align:end;hyphenate:auto;font-family:Arial;font-size:12pt;}
.p3{text-align:justify;hyphenate:auto;font-family:Arial;font-size:12pt;}
.p4{margin-right:0.015277778in;text-align:justify;hyphenate:auto;font-family:Arial;font-size:12pt;}
.p5{margin-right:-0.25in;text-align:start;hyphenate:auto;font-family:Arial;font-size:12pt;}
.p6{text-align:start;hyphenate:auto;font-family:Arial;font-size:12pt;}
.p7{text-align:start;hyphenate:auto;font-family:Calibri;font-size:12pt;}
</style>
<meta content="dragisa.baletic" name="author">
</head>
<body class="b1 b2">
<p class="p1">
<!--Image link to '0.jpg' can be here-->
</p>
<p class="p2">
<span>K.br.418/13</span>
</p>
<p class="p1"></p>
<p class="p1"></p>
<p class="p1">
<span>U  IME CRNE GORE</span>
</p>
<p class="p3">
<span>                                               </span>
</p>
<p class="p3"></p>
<p class="p3">
<span>OSNOVNI SUD U PODGORICI, prvostepeni, krivični, po sudiji Larisi Mijušković -Stamatović, uz učešće Valentine Vukašinović, kao zapisničara, u krivičnom predmetu protiv okrivljenog Š.D., iz P., zbog krivičnog djela teška tjelesna povreda iz čl. 151 st.1 Krivičnog zakonika u sticaju sa krivičnim djelom laka tjelesna povreda iz čl.152 st.2 u vezi st.1 Krivičnog zakonika, rješavajući o optužnom predlogu ODT-a Podgorica Kt.br.773/11 od 19. aprila 2012 godine, kojeg je na glavnom pretresu zastupala Medenica Biljana, savjetnik na radu kod ODT–a Podgorica, nakon glavnog i javnog pretresa održanog dana 24.05.2013 godine u prisustvu stranaka i branioca okrivljenog Jočić Željka, advokata iz Podgorice, donio je, a dana 27.05.2013 godine i javno objavio </span>
</p>
<p class="p3"></p>
<p class="p3"></p>
<p class="p1">
<span>P R E S U D U</span>
</p>
<p class="p3"></p>
<p class="p3">
<span>Okrivljeni:</span>
</p>
<p class="p3">
<span> </span>
</p>
<p class="p3">
<span>Š.D., od oca M. i majke S., rođene L., rođen ... godine u D. - K., sa prebivalištem u P., preduzimač, oženjen, otac troje djece, sa završenom srednjom školom, srednjeg imovnog stanja, ranije neosudjivan</span>
</p>
<p class="p1"></p>
<p class="p1"></p>
<p class="p1">
<span>K R I V    J E</span>
</p>
<p class="p3"></p>
<p class="p3">
<span>Zato što je:</span>
</p>
<p class="p3"></p>
<p class="p3">
<span>Dana 01. maja 2011 godine, oko 23:00 časa, ispred kuće u kojoj stanuje, u ul. ... u P., nakon prepirke, nasrnuo na oštećenog S.D., govoreći mu „jebem ti majku bosansku, ubiću te“ i udario ga u predjelu lijeve ruke metalnim pajserom - sredstvom podobnim da tijelo teško povrijedi ili zdravlje teško naruši, nanoseći  mu laku tjelesnu povredu u vidu rane razderine u predjelu dlana lijeve šake i četvrtog prsta lijeve šake i oguljotine u predjelu obije strane lica, da bi potom teško tjelesno povrijedio oštećenog Š.V., na način što ga je metalnom šipkom udario u predjelu lica i ruku, nanoseći mu tešku tjelesnu povredu u vidu preloma nosnih kostiju sa pomakom koštanih odlomaka, preloma poslednjeg članka drugog prsta lijeve šake, rane razderine u predjelu drugog prsta desne šake sa oštećenjem nokta, rane u predjelu donje usne i oguljotine u predjelu nosa, pri čemu je bio svjestan svojih djela čije izvršenje je htio,</span>
</p>
<p class="p3"></p>
<p class="p3">
<span>-čime je izvršio krivično djelo teška tjelesna povreda iz čl. 151 st.1 Krivičnog zakonika u sticaju sa krivičnim djelom laka tjelesna povreda iz čl. 152 st.2 u vezi st.1 Krivičnog zakonika,</span>
</p>
<p class="p3"></p>
<p class="p3">
<span>-pa mu Sud, primjenom citiranih zakonskih odredbi, te odredbi čl. 3, 4, 5, 13 ,15, 32, 33, 36, 42 i 48 st. 1 KZ-a, prethodno utvrđuje</span>
</p>
<p class="p3"></p>
<p class="p3">
<span>-za krivično djelo laka tjelesna povreda iz čl. 152 st.2 u vezi st.1 Krivičnog zakonika,kaznu zatvora u trajanju od 2(dva) mjeseca,</span>
</p>
<p class="p3"></p>
<p class="p3">
<span>te primjenom citiranih zakonskih odredbi i čl. 45 i 46 KZ-a</span>
</p>
<p class="p3"></p>
<p class="p3">
<span>- za krivično djelo teška tjelesna povreda iz člana 151 st. 1 Krivičnog zakonika kaznu zatvora u trajanju od 4 (četiri) mjeseca</span>
</p>
<p class="p3"></p>
<p class="p3">
<span>- pa ga Sud primjenom citiranih zakonskih odredbi te čl.48 st.2 KZ-a, te čl.226, 227, 229, 239 i 374 ZKP-a,</span>
</p>
<p class="p1">
<span>OSUĐUJE</span>
</p>
<p class="p1"></p>
<p class="p3">
<span>Na jedinstvenu KAZNU ZATVORA u trajanju od 5 (pet) mjeseci.</span>
</p>
<p class="p3"></p>
<p class="p3">
<span>Dužan je okrivljeni da na ime troškova krivičnog postupka uplati na račun budžetskih sredstava Crne Gore iznos od 181,50 € (stotinuosamdestjedaneuropedesetcenti), te na ime sudskog paušala iznos od 50,00 € (pedeseteura), u roku od 15 (petnaest) dana od dana pravnosnažnosti presude, pod prijetnjom prinudne naplate.</span>
</p>
<p class="p3"></p>
<p class="p3">
<span>Oštećeni Š.V. se radi ostvarivanja imovinsko - pravnog zahtjeva upućuje na redovnu građansku parnicu.</span>
</p>
<p class="p1"></p>
<p class="p1"></p>
<p class="p1">
<span>O b r a z l o ž e nj e</span>
</p>
<p class="p1"></p>
<p class="p3">
<span>Optužnim predlogom ODT-a Podgorica Kt.br. 773/11 od 19. aprila 2012 godine,  kojeg je na glavnom pretresu zastupala Medenica Biljana, savjetnik na radu kod ODT-a Podgorica, okrivljenom Š.D. je stavljeno na teret izvršenje krivičnog djela teška tjelesna povreda iz čl. 151 st.1 Krivičnog zakonika u sticaju sa krivičnim djelom laka tjelesna povreda iz čl. 152 st.2 u vezi st.1 Krivičnog zakonika.</span>
</p>
<p class="p3"></p>
<p class="p3">
<span>Prije davanja završne riječi zastupnik optužbe je precizirala dispozitiv optužnog predloga, kao u izreci presude, te u završnoj riječi navela da ostaje pri tako preciziranom optužnom predlogu jer iz provedenih dokaza na glavnom pretresu proizilazi da je okrivljeni izvršio krivična djela koja mu se stavljaju na teret i da, po mišljenju optužbe, odbrana okrivljenog nije potvrđena ni jednim izvedenim dokazom. Na kraju je predložila Sudu da okrivljenog oglasi krivim i da mu izrekne krivičnu sankciju u granicama zakonom propisanim za  krivična djela koja mu se stavljaju na teret.</span>
</p>
<p class="p3"></p>
<p class="p3">
<span>Okrivljeni Š.D. je na zapisniku o saslušanju osumnjičenog  UP PJ Podgorica od 04.05.2011 godine, kojem je prisustvovao branilac, naveo da je izvodio građevinske radove na kući V.G. na K., za šta je angažovao radnike Š.V. i S.D., međutim V. je odbio da mu da novac koji mu duguje za to nakon što su završili sa radovima, rekavši da će mu dati nakon što radnici završe i pregradne zidove u kući. Međutim, i nakon što su to završili, novac mu nije dao a čak mu je i prijetio da će mu polomiti ruke i noge ako mu ne završi i malterisanje, pa ga je zato i prijavio policiji a potom i uzeo njegov alat u pratnji policije. Pojasnio je da su majstori Š. I S. stanovali kod njega već devet mejseci, ali su ga pozvali telefonom dana 01.05.2011 godine i saopštili mi da su napustili kuću, pa su tog dana oko 19,00 časova došli kod njega kući da bi mu rekli razlog odlaska. Istakao je da su njih dvojica došli u pripitom stanju, a da su u kući bili još i njegova majka, supruga, djeca i njegov kum G.V. Tom prilikom su mu pojasnili da su mimo njega kao preduzimača prema V. sami pogodili da rade malter kod njega, a nakon sat vremena njih dvojica su popili gotovo cijelu bocu lozove rakije i počeli da mu govore kako je budala i da ga vrijedjaju, pa je došlo do konflikta, nakon čega im je on rekao da napuste njegovu kuću. Naveo je da, kada su silazili niz stepenice jedan od njih je pokušao da ga udari ali se nije mogao sjetiti koji od njih dvojice i da je on od tog udarca pao, pa su njih dvojica skočili na njega da ga tuku pesnicama i nogama. Istakao je da je uspio da se izvuče i uzme metalnu šipku od skele kojom je nekoga od njih šipkom udario u predjelu ruke, ali da su i njih dvojica njega udarali metalnim šipkama od kojih udaraca je ponovo pao. Sjetio se i toga da ga je Š. udarao dok je bio na zemlji rukama i nogama a S. pajserom po nogama, nakon čega su njegova majka i supruga skočile da ga brane, a oni su otišli uz prijetnju da će ga ubiti. Istakao je da je V. krvario iz nosa po njegovoj majci, ali se nije mogao sjetiti da je Š. udario u predjelu nosa, a da postoji i mogućnost da ga je isti S. udario nehotice pajserom dok je udarao njega, te da je moguće da je Š. dobio povredu prsta desne ruke jer su oni za vrijeme ovog dogadjaja sami padali zbog pijanstva. </span>
</p>
<p class="p3">
<span>Na glavnom pretresu okrivljeni je naveo da ne priznaje izvršenje krivičnih djela stavljenih mu na teret. Istakao je da su Š.V. i S.D. radili sa njim građevinske radove i istvoremeno živjeli kod njega kao podstanari, te da su radili i kod V.G., koji ga je prevario za neki novac. Pojasnio je da su Š. i S. nastavili da rade kod V., zbog čega je on bio iznenađen i rekao im da ne rade kod njega jer će i njih prevariti. Naveo je da su predmetne noći 01.05.2011 godine, negdje oko 22 - 23,00 časa, u njegovu kuću u ... ulicu br. ..., gdje su bili on, njegova majka, supruga, njegovo dvoje male djece i njegov kum V.G., došli S. i Š. i donijeli mu dio njegovog alata, ali da nisu donijeli sav alat. Pojasnio je da su bili pijani, a možda i drogirani, a da su kod njega popili još sigurno nekih pola boce loze, te da su se počeli sa njim svađati još u kući, psovati, a razlog je bio taj što im je on tražio da mu donesu ostatak njegovog alata od V., te da je riječ po riječ tu došlo do svađe i psovanja sa njihove strane. Istakao je i da su mu Š.  i S. rekli kako su oni po Bosni klali, te da će i njega zaklati pred majkom i malom djecom, pa ih je majka zamolila da izađu ispred, a kada su izašli napolje neko ga je sa stepenica udario otpozadi, vjerovatno nekom šipkom od skele, u predjelu gornjeg dijela leđa, od čega je on pao i odmah se digao, ali je zatim na njega neko od njih dvojice skočio. Istakao je i to da su se u dvorištu nalazili podupirači i skele i još neki građevinski materijal. Pojasnio je da su svi tada bili tu, i majka i žena, i da on nikoga predmetnom prilikom nije udarao, već da ih je samo gurao od sebe, a kada su počele da izlaze komšije i kada je njegova majka uzela sjekiru, S. i Š. su pobjegli, te da je predmetne noći kasnije bio kod doktora, ali da mu nijesu dali nikakvu dokumentaciju jer nije bilo vidljivih povreda.</span>
</p>
<p class="p3">
<span>Na posebna pitanja Suda i stranaka okrivljeni je izjavio da ga je odmah po silasku niz stepenice neko udario u leđa i da pretpostavlja da je to učinjeno šipkom, jer su pored stepenica bili podupirači i šipke od skele. Istakao je da je normalno da se branio kada je ustao, a da je to činio rukama, odnosno guranjem. Pojasnio je da nije vidio da su Š.  i S. bili povrijeđeni i krvarili, te da je moguće da su kasnije bježali, pali i povrijedili se jer su bili pijani, te da na njegovoj majici nije bilo ni njegove ni tuđe krvi, a da je možda dobio samo dva - tri udarca, jer je sve trajalo vrlo kratko zbog toga što su se brzo pojavile i komšije. Takođe, naveo je da je po njemu istina i to što je izjavio na glavnom pretresu, ali i ono što je izjavio pred istražnim sudijom i policijom u prisustvu branioca po službenoj dužnosti, te da je možda on i udario nekoga od njih kada su se otimali oko šipke, jer je prošlo godinu dana pa se nije moga svega sjetiti. Istakao je da je moguće da je bilo Š. krvi po njemu, ali da nije bilo nešto mnogo, da je više bilo blata, a da su ga oni dvojica, dok je ležao od udarca, tukli i rukama i nogama. Nije se sjetio da li je padao drugi put, te je naveo da ga nisu vodili kod doktora, već da su ga samo vodili kod doktora iz SUP-a. Naveo je i da je on u potpunosti isplatio i S. i Š.</span>
</p>
<p class="p3"></p>
<p class="p3">
<span>Branilac okrivljenog je u završnoj riječi naveo da odbrana smatra da okrivljeni Š. nije počinio predmetno krivično djelo, te da je optužni predlog nejasan i nerazumljiv sa razloga jer je isti podignut samo na osnovu iskaza Š.V. i S.D. i na osnovu medicinske dokumentacije, a bez prethodne provjere jednog od tih podataka oštećenih lica. Istakao je da je okrivljeni sam događaj pojasnio detaljno u svojim iskazima i pred policijom i pred Sudom, a da je taj iskaz u potpunosti tačan, potvrdili su i saslušani svjedoci Š.S., V.G., D.M. i V.M.. Takođe, pojasnio je da su Š. i S., koji su bili u alkoholisanom stanju, imali namjeru da isprovociraju i izazovu predmetni događaj, te da je jasno da su svi svjedoci prilikom izlaska iz kuće vidjeli S. da je bio nad okrivljenim koji je bio u ležećem položaju, a da je i Š. takođe pokušao fizički da se obračuna sa okrivljenim, te da je ostalo potupno nerazjašnjeno ko je i u kom momentu zadao Š. taj udarac od koga su nastale navedene povrede koje je mogao zadati i G. V. koji ne spori da je sa Š. imao kontakt na način što se otimao o šipku i što je došlo do njihovog međusobnog udaranja. Istakao je da su u konkretnom slučaju ispunjeni svi elementi nužne odbrane, pa je zato predložio da Sud okrivljenog oslobodi optužbe i da mu nadoknadi troškove krivičnog postupka.</span>
</p>
<p class="p3"></p>
<p class="p3">
<span>Okrivljeni je u završnoj riječi istakao da ostaje pri navodima svoje odbrane i prihvata završnu riječ svog branioca.</span>
</p>
<p class="p3"></p>
<p class="p3">
<span>Sud je u dokaznom postupku proveo sljedeće dokaze: saslušao svjedoka – oštećenog S.D., na saglastan predlog stranaka pročitao iskaz svjedoka V.G. sa zapisnika o glavnom pretresu od 06.06.2012. godine, svjedoka – oštećenog Š.V. sa zapisnika o glavnom pretresu od 01.10.2012. godine, svjedoka Š.S. sa zapisnika o glavnom pretresu od 25.12.2012. godine, svjedoka V.G. sa zapisnika o glavnom pretresu od 25.12.2012. godine, svjedoka M.D. sa zapisnika o glavnom pretresu od 25.12.2012. godine, svjedoka M.V. sa zapisnika o glavnom pretresu od 25.12.2012. godine,  pročitao medicinsku dokumentaciju na ime oštećenih Š.V. i S.D., izjašnjenje sudskog vještaka prof. dr. Miodraga Šoća i nalaz i mišljenje istog od 03.04.2012 godine, pročitao zapisnik o uviđaju UP PJ Podgorica Ku.br. 430/2011 od 05.05.2011 godine, pročitao izvod iz KE za okrivljenog izdat od MUP-a Beograda od 07.12.2012 godine i izvršio uvid u fotodokumentaciju UP PJ br. 17-28-244-826/1388.</span>
</p>
<p class="p3"></p>
<p class="p3">
<span>Svjedok - oštećeni Š.V. je na glavnom pretresu naveo da su on i S.D. 10. juna 2010 godine došli da žive kod Š.D. i rade poslove gdje ih on ugovori, te da su 21. aprila 2011 godine pred Vaskrs došli kod D. da traže da ih isplati jer su u predmetnom periodu radili na gradjevini V.G. Naveo je da kako je kod G.V. ostalo još par dana posla, vratili su se iz Bosne gdje su bili za Uskrs i kod njega radili dva dana, a u tom periodu D.Š. je bio u Srbiji pa su se čuli telefonom, kada je uporno insistirao da napuste G., da ne rade tamo jer mu je G. navodno, ostao dužan neke pare za izvodjenje radova. Pošto se vratio iz Srbije, došli su on i S. kod njega kući tog 01.05.2011 godine negdje oko 20:00 časova, gdje su bili on, njegova majka i žena, koje su, kad su oni počeli da razgovaraju o poslu izašle iz kuće i samo povremeno je majka ulazila. Istakao je da, kako je D. najavio da više neće moći da ih plaća po dotadašnjoj dnevnici u iznosu od 35,00 € već u iznosu od 30,00 € te kako su smatrali da njihovi poslovi vrijede više, rekli su da neće više raditi kod njega. Dalje je naveo da je, kada su krenuli da idu, prvo izašao D., pa za njim S.D., a on ostao zadnji, jer je vezao pertlu na obući dok je bio na podestu na spratu ispred ulaznih vrata D. kuće, kada je začuo da D. govori "Da jebe bosansku majku". Tada je pogledao u tom pravcu i vidio D. koji zamahuje pajserom i D.  koji se štiti rukom i pada nakon toga na zemlju, te je vidio na njegovoj ruci rasječen lijevi dlan, koji je krvario. Istakao je da je tada priskočio, oteo D. pajser iz ruke, bacio ga, da bi D. tada uzeo šipku od skele koja je duga dva metra, debela oko 2,5 - 3 cm, šuplja cijev, i tom cijevi pokušao da ga udari po glavi. Naveo je da kako je on podigao desnu ruku da zaštiti lice i glavu, D. ga je tom šipkom udario po ruci i zakačio po nosu, a kada je još jednom zamanuo tom šipkom, on mu je prišao, uhvatio ispod koljena i oborio na zemlju i uzeo mu šipku. Dalje je istakao da dok je sklanjao tu šipku D. je iz džepa uzeo nož da ga istim udari, ali je prišao D.S.,uhvatio D. za ruku i oteo mu nož, te su poslije pustili D., koji je sjeo u svoje auto marke "Pežo" i udaljio se u njima nepoznatom pravcu. Naveo je i da su on i S. tada pošli kod V.G., koji ih je odvezao u policiju, da prijave dogadjaj, odakle su ih povezli u Hitnu pomoć, gdje im je pružena ljekarka pomoć, o čemu je predao dokumentaciju Sudu. Istakao je da se pridružuje krivičnom gonjenju protiv okrivljenog Š.D., te da traži nadoknadu štete, koju nije precizirao. </span>
</p>
<p class="p4">
<span>Na posebno pitanje zastupnika optužbe svjedok - oštećeni je izjavio da je tačno da su taj nož, koji je predmetnom prilikom od Š.D. uzeo S.D.o, oni predali policiji kada su dovedeni u MUP. </span>
</p>
<p class="p3"></p>
<p class="p3">
<span>Svjedok - oštećeni S.D. je na glavnom pretresu naveo da je zajedno sa Š.V. radio kod Š.D., a da su 11.04.2011 godine počeli raditi kod V.G., medjutim spavali su kod Š. jer su imali kod njega još nekog posla. Istakao je da je kasnije tražio D. da im da novac koji im duguje, ali da im je on dao samo dio novca i da je stalno govorio da traže pare G. koji mu je ostao dužan. Istakao je da su 01. maja 2011 godine on i Š. odlučili da napuste Š.D., pa su negdje oko podne pokupili njihove stvari, ali kada se V. čuo sa njim telefonom i tražio mu novac, Š. je zahtijevao da se vide, pa su sa tog razloga, negdje oko 20.00 časova, istog dana, on i V. pošli kod Š. kući, gdje su u njegovoj kući bili i njegova žena, djeca i njegova majka. Naveo je da su sjedjeli i normalno razgovarali, a Š. i V. pijuckali neku rakiju, ali da on nije pio, mada je ispred njega bila napunjena čaša, te da su tako sjedjeli nekih par sati, za koje vrijeme ih je D. ubjedjivao da ostanu, nudeći prvo njemu 500,00 pa onda 1.000,00 eura, što je on odbio, a takođe ih je i ubjedjivao da ne rade kod G. Istakao je da, kada su krenuli da idu, D. se izvinio i izašao na kratko iz kuće, nekih pet minuta možda, te da je za to vrijeme, a što je vidio kasnije, D. parkirao svoje vozilo iza njegovog, otvorio gepek od svog vozila i u taj gepek stavio gradjevinski pajser. Dalje je naveo da kada su krenuli da izlaze iz kuće, prvi je izašao D., za njim on, pa V. i D. majka S., a da je D. odmah pošao do svog auta, a kad se on uputio ka svom, iza ledja je začuo njegov glas koji ga psuje "Jebem ti majku bosansku, ubiću te". Tada se okrenuo i vidio pajser na 60-70 cm kod njegove glave, koji je D. već bio zamahnuo da ga udari, pa je on, kako bi zaštitio glavu, stavio ruke i primio udarac u ruke tim pajserom, od čega mu je potekla krv, a koja rana mu je šivena sa pet konaca. Istakao je da je tada svojim tijelom udarao, gruvao u njega i da su obojica pali na zemlju i to jedan pored drugog, pa je tu na zemlji bilo i čupanja i guranja i svega. Naveo je da je tada V. prišao njima dvojici, oduzeo D. pajser, a da je D. tada bio iznad njega i držao pajser pod bradom, pa mu je tada V. rekao "Šta radiš to, jesi li lud", nakon čega su on i D. ustali, a D. otišao par koraka od skele, odakle je uzeo šuplju cijev debljine 2,5 cm, dužine 2m, koja na krajevima radi kačenja ima pod uglom od 90 stepeni puni metal. Naveo je da je D. udario V. tom šipkom u predjelu nosa, a drugi put je zamahnuo i po butinama udario V. istom tom šipkom, a od tih udaraca V. nije pao, već je krenuo put D. i oborio ga. Istakao je da je on otišao da uzme peškir iz auta da mi obrisao krv, pa je to vidio kada se okrenuo, a kada je držeći peškir na svojoj ruci pogledao u pravcu D. i V. obojica su bila na zemlji na koljenima, pored D. je bila njegova majka koja je govorila "Kuku D., nemoj to". Pojasnio je da je u tom trenutku otvoreni nož - skakavac koji se nalazio u D. ruci, i koji je on vjerovatno izvadio iz džepa, bio na udaljenosti od V. očiju na nekih pedalj, pa je on tada, iako povrijedjene ruke, uzeo nož iz D. ruku, koji je kasnije predao tužiocu. Nakon toga je D. nešto urlajući, nije zapamtio šta, otišao do svojih kola i otišao odatle negdje, a oni pošli u policiju i potom kod doktora. Izjavio je da se pridružuje krivičnom gonjenju protiv okrivljenog i da ne postavlja imovinsko - pravni zahtjev. </span>
</p>
<p class="p4">
<span>Na posebno pitanje Suda i stranaka svjedok - oštećeni je izjavio da je povreda bila na lijevoj ruci, te da je on ljevak, tako da je logično da se brani lijevom rukom. Takođe, naveo je da je bio prisutan kada je Š.D. ugovarao poslove sa V.G. i to je bio prisutan u dijelu dogovora koji se odnosi na specifikaciju materijala za te radove, šta mu i koliko treba, a da ostalom dogovoru nije prisustvovao. Istakao je i da je tog 21/22.04. njemu Š.D. ostao dužan 80,00 eura, a V. nešto više, ali se nije sjetio koliko mu je ukupno za te poslove do 21.04 isplatio D., te da im je tog 01.05.2011 godine izmedju 20,00 i 23,00 časa D. rekao da ne treba da rade više kod G., da je nudio novac i rekao "Idite dje oćete, samo nemojte kod G.". Takođe, naveo je da je samo iz priče G. upoznat da je bilo nekog uzimanja, svadje i prepirke oko alata. Istakao je da ne zna ko je V.G., te da su u dnevnom boravku bili on, V., D. i D. majka, djeca i žena nijesu bili u dnevnom boravku, a da li je još neko bio u kući, obzirom da je velika kuća, on nije znao. Pojasnio je i da su predmetne noći u početku pričali normalno, a kasnije kako je D. pričao jedno, a oni drugo, bilo je i podizanja tona. Pojasnio je da je D. samo govorio da će mu dati 80,00 eura, koje mu duguje, ali da novca nije bilo na vidiku, te da nije mogao uzeti nešto kad ga nije bilo, a da je bilo i razgovora o dnevnicama predmetne noći, kao i priče o veličini te dnevnice. Nije mogao precizirati gdje je bila majka D., te da je čitav sukob trajao kratko, ali nije mogao precizno odrediti koliko. Istakao je da na stepenicama nije bilo nikakvog udaranja.</span>
</p>
<p class="p4"></p>
<p class="p4">
<span>Punomoćnik oštećenih advokat Radović Borislav se u ime oštećenih pridružio krivičnom gonjenu protiv okrivljenog.</span>
</p>
<p class="p4"></p>
<p class="p4">
<span>Svjedok V.G. je na zapisniku o saslušanju svjedoka pred istražnim sudijom Osnovnog suda u Podgorici Ki.br. 11/162 od dana 20.12.2011 godine, naveo da se sa Š.D. kao preduzimačem pogodio da mu radi potkrovlje na njegovoj kući i to sa svojim radnicima. Istakao je da je 4-5 dana prije kritičnog dogadjaja Š. tražio od njega novac na ime izvodjenja gradjevinskih radova na njegovoj kući, i ako je bio dogovor da mu novac da nakon završetka radova, pa su se na Š. insistiranje našli ispred njegovog kioska u ul. Ž. Fašizma gdje mu je on dao na ruke 2.000,00 eura. Naveo je da su kasnije dolazili kod njega kući radnici Š. koji su ga pitali zašto neće da isplati D., a nakon što im je on rekao da mu je dao novac, isti pošli. Istakao je da su nakon par dana ovi radnici došli iz Bosne da ponovo rade na njegovoj kući, kada su mu rekli da će da idu do Š. da sa njim rasčiste to što im duguje. Istakao je da je istog dana uveče oko 22 časa, kada je legao, čuo lupu na vrata, pa je ustao i otvorio i vidio tu dvojicu radnika koji su bili povrijeđeni, krvarili iz nosa, a jednom je i ruka bila povrijeđena, pa ih je on odvezao u Hitnu. Dalje je istakao da kada ih je u autu pitao šta se desilo, a oni su mu rekli da ih je napao Š. kada su mu tražili da isplati ono što su zaradili, te da ih je nakon pregleda u Hitnoj, odveo u policiju gdje su podnijeli prijavu protiv Š.</span>
</p>
<p class="p4">
<span>Na glavnom pretresu svjedok V.G. je svoj iskaz u bitnom ponovio i pojasnio da nakon što je vidio radnike na svojim vratima, pitao ih je šta im se desilo, a oni su rekli da je Š. napao jednog pajserom po ruci, a drugog šipkom po nosu.</span>
</p>
<p class="p4"></p>
<p class="p4">
<span>Svjedok Š.S. je na glavnom pretresu navela da je V. i D. prije ovog dogadjaja znala  cijelih godinu dana, živjeli su kod njih, nijesu plaćali kiriju, jer su radili sa njenim sinom D. Navela je da su dan prije ovog dogadjaja, a pošto su se vratili iz Bosne, jer su bili praznici, oni došli kod njih kući, ali da D. nije bio tu, jer je bio u Srbiji, kada su joj rekli da napuštaju kuću i da su našli drugi stan. Istakla je da je sledeće noći D. bio kući, te da su pored njih u kući bili još i D. djeca, D. žena, kum G., a dolje na donjem spratu u njenom dijelu kuće je bila i njena prijateljica M.V., te da je, čim su došli D. i V., ona ostavila V. u svom dijelu kuće i pošla gore gdje živi D. Navela je da se tu vodio najprije neki normalni razgovor, pila se loza, ali da je poslije par sati, kad je već bilo kasno, počeo konflikt tako što je D. od D. tražio da mu oni vrate alat, koji je njegov i koji se nalazio kod V.G., na šta  mu je D., kojeg su oni, kako je pojasnila, zvali D., odgovorio da njih to ne interesuje i nek on to vidi sa G.V. Istakla je da je u toj raspravi izmedju njenog sina D. i S.D., ustao V., prišao D., podigao  mu glavu, i držeći ga za glavu obratio mu se riječima "Ovako bih te klao kao jagnje za D.", a da je D. kasnije rekao "V. brate, što si napao na mene". Istakla je da je tražila od njih da idu kući i da je kasno, ali da je to uradila normalnim riječima, pa je prvo iz kuće izašao D., za  njim D.S., pa ona i Š.V., a za njima kum, dok je njena snaha ostala u kući da pospremi. Navela je da je, kada je bila na prvom postolju od stepeništa, ugledala da je D. povrh njenog sina D. dolje na zemlji i da se čupaju oko šipke koju je D. imao u ruci, te da je ona odmah priskočila niz stepenice pravo S.D. na glavu i koliko je mogla pokušavala da odbrani svog sina, da ga digne ispod S.D., čak mu je stavila u jednom trenutku ruku u usta, kada je S. ugrizao. Istakla je da je tada pristigao i V. i kum, a da je D. ustao u jednom momentu i vukao se izmedju šipke sa D., a G. se takodje otimao oko šipke sa V. Navela je da je ona bila izmedju svih, da su je bacali i da je padala. Dalje je navela da je tada izašla i njena snajka koja je čula zapomaganje i pala u nesvijest odmah blizu stepenica, te da je u tom momentu njen sin D. zgrabio jednu šipku i tom šipkom udario u ruku V., kada je nastao strašan haos, V. je udario D. preko koljena, obalio ga na zemlju, davio ga, pa je ona skočila i udarala V. gdje je mogla i kako je mogla. Navela je da je u tom momentu D. ustao, a ona otrčala za jednu sjekiru koja je bila blizu jer je vidjela da je D. nemoćan, a tada kada su vidjeli da je uzela sjekiru, V. i D. su pobjegli na dvije različite strane, V. je pobjegao pravo, a D. desno. Navela je i to da u SUP-u nijesu htjeli da uzmu njenu izjavu.</span>
</p>
<p class="p4">
<span>Na posebna pitanja Suda i stranaka u postupku svjedok je izjavila da je u trenutku kada su došli Š. i S. ona sjedjela u kući u prizemlju sa svojom prijateljicom V., a da je možda nekih pet minuta nakon što su oni došli, pošla za njima i da je cijelo vrijeme sjedjela sa njima i da nije izlazila iz prostorije. Istakla je da su svi zajedno izašli iz kuće, a da mjesto gdje je vidjela da na D. leži D. jeste kraj stepeništa, tačnije jedan mali betonski dio, ali da momenat kad su pali, ona nije vidjela, ali da je odmah tada vidjela kod D. tu šipku. Pojasnila je da šipke od skela za gradnju stoje u dvorištu, da ih na stepeništu nema, te da nije vidjela da D. tom šipkom udara D., a da u momentu kada je ona vidjela D. na D., samo je D. u ruci držao šipku i D. je tu šipku gurao drugom rukom. Nije mogla precizirati da li je D. imao povrede i da li je bio krvav, ali je istakla da je D. išla krv iz ruke. Pojasnila je da je, dok su se D. i D. borili oko šipke, i ona bila tu sa njima, da su se V. i njihov kum takodje borili jer je i V. uzeo šipku. Dalje je pojasnila da je D. auto, kao i njihovo auto, bilo parkirano na parkingu koji se nalazi 10-ak metara od kuće. Istakla je da je i D., kao i svi, uzeo šipku sa te iste gomile, te udario V. po ruci, a da je V. ispala šipka koju je držao. Takođe, navela je da D. nije kod sebe imao nož, a da je, u trenutku dok je trajala ova tuča vani, njena prijateljica bila u kući svoje majke, jer je vidjela da se ona ne vraća, a da se kuća njene majke nalazi pozadi njihove kuće na nekih 10-ak metara. Pojasnila je da su Š. i S. došli negdje prije osam u kuću kod njih, a ostali su po nekoj njenoj procjeni do poslije ponoći. Takođe, pojasnila je da D. prije ovog sukoba dok su S. i Š. bili u kući, nije izlazio iz kuće. </span>
</p>
<p class="p4"></p>
<p class="p4">
<span>Svjedok V.G. je u svom svjedočkom iskazu naveo da je predmetne noći bio kod svog kuma D. kući, da su tu bili još i njegova majka S., njegova žena i djeca, te da su negdje oko 19 - 20:00 časova došli u  kuću u pripitom stanju Š. V. i S.D., koje je poznavao od ranije. Istakao je da su oni normalno razgovarali o  poslu i da im je D. govorio da ne rade sa V. jer će i njih prevariti kao i njega, a da je u jednom trenutku V. zaprijetio D. da će ga ubiti i zaklati, i da su govorili kako su oni jaki borci, kako su na ratištu ubijali i klali. Pojasnio je da je tu bilo raznih prijetnji i priče, a poslije toga su oni izašli napolje, negdje oko 23.00 časa. Naveo je da su izašli Š. i S. a da je D. izašao da ih isprati, pa su u kući ostali on, D. žena i D. majka S., kada su u jednom trenutku začuli viku, galamu. Pojasnio je da je odmah napolje izašla S., a potom i on, te da je čim je izašao vidio D. kako leži ispod D., kao i šipku ispod njih. Istakao je da je tu skočio i V., a onda i on i S. da ih razdvoje, pa je vidio da je jednom D. udario V. po ruci, ali da je moguće da ga je i on udario u tom trenutku kad su se čupali, vukli i gurali. Istakao je da je S., kada je vidjela da oni neće da odustanu, potrčala i rekla: "Sad ću da donesem sjekiru i zaklaću vas", a da su oni kad su vidjeli da S. donosi sjekiru ušli u kola i otišli. </span>
</p>
<p class="p3">
<span>Na posebno pitanje stranaka svjedok je izjavio da su S. i Š. izašli iz kuće tako što im je D. rekao da izadju i izašao je sa njima da ih isprati, a iz kuće su izašli V. i D. zajedno, a za njima D. Pojasnio je da, nakon što su čuli galamu, prvo je izašla D. majka, a za njom i on odmah, a da kada je vidio D. i D., šipka je bila ispod njih na zemlji, te da je u tom trenutku V. već silazio, bio je blizu njih, pa je vidio da su V. i D. udarali D. i šipkom i rukama i nogama. Pojasnio je da je imalo dosta cijevi od skele u dvorištu i da je vidio da V. i D. uzimaju šipke, a da je šipku koju je držao V., uzeo D. i u tom momentu je tom šipkom udario V., te da se D. branio rukama i moguće da je rukama udario D. a šipkom on nije vidio da ga je udario. Pojasnio je da je D. prvo udario D. rukama dok se branio, a onda šipkom V., a da je za to vrijeme D. majka bila tu i da on i ona nijesu dali da udaraju D. Naveo je da nije ni kod koga vidio nož te noći, a da su, kada je S. došla sa tom sjekirom i zaprijetila, Š. i S. pošli zajedno u auto i pobjegli. Pojasnio je i da je bila noć, vidjelo se da ima malo krvi na D. robi, ali nije znao čija je to krv bila, te da nije vidio da li su S. i Š. bili povrijedjeni, bila je noć. Naveo je da je istina da su pričali da su klali i ubijali po Bosni za vrijeme rata, a da ništa ne zna o pajseru za koji ga je pitao oštećeni.</span>
</p>
<p class="p3"></p>
<p class="p3">
<span>Svjedok M.D. je u svom svjedočkom iskazu navela da Š.V. i S.D. poznaje otprilike nekih godinu dana, od dogadjaja unazad, da su radili kod njenog supruga, pili su i jeli u njenoj kući. Navela je da su oni, dok je njen suprug D. bio u Srbiji, došli kod nje i rekli joj da više tu neće biti, da će da idu, te da su i  predmetne noći došli, dok su u njihovoj kući bili ona, D., njihova djeca i kum, dok je njena svekrva sa svojom prijateljicom bila sprat ispod njih, da su sjedjeli i razgovarali sa njenim suprugom. Pojasnila je da kad su oni došli za njima je gore došla i njena svekrva, a da se ona spustila dolje, popila kafu sa svekrvinom prijateljicom V. da bi V. potom pošla kući, a ona se vratila gore i sjedjela sa svekrvom u trpezariji, a njen suprug, S., Š. i kum su sjedjeli u dnevnom boravku. Istakla je da nije mnogo obraćala pažnju na to šta govore ali da je u par navrata čula prijetnje, psovke, i to da je Vojo rekao njenom suprugu da će ga zaklati kao jagnje zbog Draža, pominjao je rat u Bosni kako je klao i ubijao tamo, pa se uplašila za sebe i djecu. Istakla je da su oni sigurno bili tu nekih 2-3 sata i pili lozu, a da ona nije bila svo vrijeme tu prisutna, radila je oko djece koja su bila u sobi pored, ali da zna da su u jednom trenutku krenuli da idu kući i da ih je njena svekrva čak molila da ostanu tu da spavaju, i da su izašli svekrva, njen muž, kum, V. i D. zajedno izuzev nje, koja je ostala u dnevnom boravku da pospremi iza njih. Istakla je da je u jednom trenutku začula kuknjavu njene svekrve koja je govorila da joj ubiše sina, pa je tada izašla vani i sa stepeništa vidjela njenog supruga na zemlji i V. i D. na vrh njega, ali nije mogla reći koji od njih dvojice je držao šipku u rukama, ali jedan od njih jeste, te je odmah tu sa stepeništa telefonom koji je imala u ruci pozvala prijateljicu njene svekrve V. da pozove policiju. </span>
</p>
<p class="p3">
<span>Na posebna pitanja stranaka i Suda odgovorila je da kada je rekla da je jedan od njih dvojice imao šipku u ruci, mislila na Š. ili S., a za D. misli da nije imao šipku, bio je oboren dolje, a vidjela je i da se D. sa jednim od njih dvojice otimao. Istakla je i da je vidjela jednog od njih dvojice da je krenuo šipkom put njenog supruga koji je bio na zemlji, a D. se branio tako što je pokušao da mu skloni šipku. Pojasnila je da je njoj momentalno bilo loše kad je vidjela taj prizor i da osim ovoga što je rekla, ništa drugo nije vidjela, da zna da su i njena svekrva i kum bili tu, a šta je ko radio i gdje je ko tačno bio nije znala reći, jer je na sekund vidjela to što je rekla, a onda se onesvijestila dok je silazila na stepenište i bila u tom stanju par sati poslije, pa se zato ne sjeća kako se završio predmetni dogadjaj. Istakla je i to da dok su Š.i S. sjedjeli kod njih kući, D. nijednom nije izlazio iz kuće.</span>
</p>
<p class="p3"></p>
<p class="p3">
<span>Svjedok V.M. je navela da je sa majkom okrivljenog izuzetno dobra prijateljica, te da je predmetnog dana došla kod nje u posjetu negdje oko 18,00 časova i da su sjedjele zajedno kod nje u prizemlju, dok nijesu došli Š. i S. kod D., a što je vidjela kroz staklena vrata, kada je S. pošla na sprat kod D., a ona ostala u njenoj kući. Pojasnila je da je tada došla njena snaha, a D. žena, u S. dio kuće gdje su posjedjele nekih 15 minuta, nakon čega je ona pošla kod svojih roditelja u kuću koja se nalazi 10-15m udaljeno od S. kuće. Istakla je da je tu sjedjela kada je negdje oko 23,00 časa pozvana od strane D. žene na mobilni, kada joj je ona rekla "Zovi policiju ubiše D.", pa je ona momentalno sa svog mobilnog telefona okrenula policiju, istrčala napolje  i čula vrisak D. majke. Pojasnila je da je tada prišla tamo i vidjela D. kako leži na zemlji, dok je na njemu bio D., a V., G. i S. su bili okolo. Istakla je da je ona htjela da priskoči, ali je ugledala D. ženu kako leži ispred stepenica, pa joj je prišla, uzela je, ponijela je gore na sprat da je osvijesti i da je povrati. Istakla je da joj je S. rekla, nakon događaja, da je D. dolje, u njenom dijelu kuće, te da je te noći povela D. ženu i djecu kod sebe kući gdje su bili četiri dana, jer su im valjda Š. i S. prijetili. Napomenula je i to da se policija na njen prvi poziv nije odazvala, pa je, kad je unijela D. ženu u kuću, ponovo pozvala drugi put, a da je S. poslije pošla sa G. u SUP da prijavi  to što se dogodilo. </span>
</p>
<p class="p3">
<span>Na pitanja Suda pojasnila je da, za vrijeme dok su ona i D. supruga bile gore, a S. i G. pošli u policiju, D. ni jedan put nije dolazio gore. Nije se  sa sigurnošću mogla sjetiti da li je bilo ko od učesnika ovog dogadjaja imao bilo kakvo orudje ili oružje u rukama. </span>
</p>
<p class="p3"></p>
<p class="p3">
<span>Iz nalaza i mišljenja vještaka medicinske struke dr. Miodraga Šoća od 03.04.2012. godine zaključeno je da je Š. V. zadobio prelom nosnih kostiju sa pomakom koštanih odlomaka, prelom poslednjeg članka drugog prsta lijeve šake, ranu razderinu u predjelu drugog prsta desne šake sa oštećenjem nokta, rane u predjelu donje usne, te oguljotinu u predjelu nosa, a da su te povrede posljedica najmanje trostrukog dejstva  tupog, teškog i jako zamahnutog mehaničkog oruđa na odgovarajuće predjele tijela. Konstatvano je da su prelom nosa, oguljotina u predjelu nosa, te rane u predjelu donje usne nastali mehanizmom direktnog dejstva sile - udar, u taj predio tijela, moguće i jednokratno, a da su prelom prsta lijeve šake, kao i rana razderina prsta desne šake mogli nastati mehanizmom udara, ali i pada i sudara. Zaključeno je da navedeni prelomi predstavljaju, i pojedinačno i u svom zbiru, tešku tjelesnu povredu, a navedene rane i oguljotina predstavljaju, i pojedinačno i u svom zbiru, laku tjelesnu povredu, pa je s toga, u vrijeme odigravanja predmetnog događaja Š. V. zadobio tešku tjelesnu povredu. Takođe je, na osnovu ovog nalaza i mišljenja, utvrđeno da je u predmetnom događaju S.D. zadobio povrede ranu razderine u predjelu dlana desne šake i četvrtog prsta desne šake, te oguljotine u predjelu obije strane lica, a da su navedene oguljotine nastale kao posljedica najmanje dva udarca u odgovarajuće predjele glave, dok su navedene rane mogle nastati mehanizmom udara, ali i pada i sudara. Konstatovano je da navedene povrede, i pojedinačno i u svom zbiru, predstavljaju laku tjelesnu povredu, pa je konačno utvrđeno da je S.D., u vrijeme odigravanja predmetnog događaja, zadobio laku tjelesnu povredu.</span>
</p>
<p class="p3"></p>
<p class="p3">
<span>Pojašnjavajući svoj nalaz i mišljenje, pri kojem je u cjelosti ostao na glavnom pretresu, stalni sudski vještak medicinske struke dr. Miodrag Šoć je naveo da se u izvještaju ljekara specijaliste, koji je pregledao S.D. 02.05.2011 godine u 01.37 sati, pojavljuje da je on „zadobio povredu lijeve šake“, ali se kasnije u istom ovom medicinskom dokumentu pojavljuje da se radi o povredi desne šake. Istakao je da bi se dilema mogla riješiti ukoliko se neposredno pregleda S.D. i vidi se eventualni ožiljak, pa je na osnovu Rješnja koje je Sud donio, vještak neposredno na pretresu pregledao ruke S.D. i na osnovu toga ustanovio postojanje blijedoružičastog ožiljka dužine oko 4 cm, u predjelu gornje trećine dlanene strane lijeve šake, kao i postojanje blijedog ožiljka u predjelu naddlanene strane četvrtog prsta lijeve šake. Istakao je da se može dati sasvim jasno mišljenje da se radi o ranama na lijevoj, a ne na desnoj šaci kod S.D., te da su ljekari koji su ga pregledali to jutro napravili propust prilikom davanja završne dijagnoze i da se to dešava. </span>
</p>
<p class="p3">
<span>Na posebna pitanja stranaka i Suda vještak je odgovorio da ne može isključiti mogućnost da je povreda preloma nosa kod oštećenog Š. nastala eventualno i udarom metalnom šipkom dužine 2m, prečnika 2,5 - 3,5 cm. Istakao je da je tačno da je rana kod oštećenog S. ušivena prilikom pregleda dana 02.05.2011 godine u 01.37 sati, između ostale terapije koju je dobio tog jutra. Naveo je da zavisno od intenziteta dejstva sile, odnosno dejstava šipke na tijelo, moguće je da povređenje bude šipkom i u vidu preloma nosnih kostiju sa pomakom  koštanih odlomaka, a da je kod Š. opisano prisustvo oguljotine u predjelu nosa, te rane u predjelu donje usne, a da je to sve predio glave, koji može biti posljedica jednokratnog dejstva sile, makar to bio i dio metalne šipke, ali on nije mogao tvrditi da je to zaista bila metalna šipka. Pojasnio je da je oruđe koje bi napravilo ove povrede u predjelu nosa i usta kod S. mogla biti i pesnica, odnosno da je moguće da su i povrede koje je napisao, u smislu oguljotine na nosu, rane na usni, uz prelom nosa, nastale jednim udarcem pesnicom.</span>
</p>
<p class="p3"></p>
<p class="p3">
<span>Iz zapisnika o uviđaju UP PJ Podgorica 430/2011 od 05.05.2011 godine zaključeno je da je izlazak na mjesto događaja izvršen od strane ekipe za uviđaje povodom obavještenja da je u dvorištu ispred kuće vlasništvo Š.D. došlo do svađe i tuče između više lica, kojom prilikom je tešku tjelesnu povredu zadobio Š.V., koji je nakon toga upućen u UB KCCG radi ukazivanja ljekarske pomoći. Uviđajem je konstatovano da je na južnoj strani dvorišnog dijela ispred pomenute kuće zatečeno nasloženo više metalnih podupirača kao i metalnih skela, a da je na gornjem dijelu nasloženih metalnih podupirača pronađena i jedna metalna šipka - pajser koji je izuzet sa lica mjesta.</span>
</p>
<p class="p3"></p>
<p class="p3">
<span>Iz izvoda iz KE za okrivljenog izdatog od MUP-a Beograda od 07.12.2012 godine utvrđeno je da se okrivljeni Š.D. ne nalazi registrovan u kaznenoj evidenciji.</span>
</p>
<p class="p3"></p>
<p class="p3">
<span>Na osnovu uvida u fotodokumentaciju UP PJ Podgorice broj 17-28-244-826/1388 od 02.05.2011. godine utvrđen je izgled lica mjesta ispred kuće vlasništvo Š.D., gdje se odigrao predmetni događaj, izgled metalne skele, podupirača i metalnog pajsera, kao i izgled i dimenzije navedenog metalnog pajsera.</span>
</p>
<p class="p3"></p>
<p class="p3">
<span>Sud je nakon ocjena navoda optužbe, odbrane okrivljenog, te ostalih provedenih dokaza, kako pojedinačno, tako i u njihovoj ukupnosti, utvrdio da je okrivljeni izvršio krivična djela na način, vrijeme i mjestu kako je to predstavljeno izrekom presude. </span>
</p>
<p class="p3"></p>
<p class="p3">
<span>U postupku je utvrđeno da je okrivljeni Š.D. dana 01. maja 2011. godine, oko 23:00 časova, ispred kuće u kojoj stanuje, u ul. ... u P., nakon prepirke nasrnuo na oštećenog S.D., govoreći mu „jebem ti majku bosansku, ubiću te“ i udario ga u predjelu lijeve ruke metalnim pajserom - sredstvom podobnim da tijelo teško povrijedi ili zdravlje teško naruši, nanoseći  mu laku tjelesnu povredu u vidu rane razderine u predjelu dlana lijeve šake i četvrtog prsta lijeve šake i oguljotine u predjelu obije strane lica, da bi potom teško tjelesno povrijedio oštećenog Š.V., na način što ga je metalnom šipkom udario u predjelu lica i ruku, nanoseći mu tešku tjelesnu povredu u vidu preloma nosnih kostiju sa pomakom koštanih odlomaka, preloma poslednjeg članka drugog prsta lijeve šake, rane razderine u predjelu drugog prsta desne šake sa oštećenjem nokta, rane u predjelu donje usne i oguljotine u predjelu nosa. Prednje činjenično stanje Sud je utvrdio iz iskaza svjedoka oštećenog Š.V. koji je u bitnom naveo da je predmetne večeri sa svojim prijateljem S.D. sjedio u kući kod okrivljenog, gdje su razgovarali o poslu, dnevnicama i novcu, pa su u jednom momentu krenuli da idu i prvo je izašao okrivljeni, zatim S., a on je ostao poslednji jer je morao da zaveže pertlu kada je čuo da okrivljeni govori "Da jebe bosansku majku" i vidio ga je kako zamahuje pajserom i D. koji se štiti rukom i pada nakon toga na zemlju sa rasječenenim lijevim dlanom koji je krvario, zbog čega je on pritekao u pomoć, oteo okrivljenom pajser iz ruke, bacio ga, da bi okrivljeni tada uzeo šipku od skele koja je duga dva metra, debela oko 2,5 - 3 cm i tom cijevi pokušao da ga udari po glavi kada je podigao desnu ruku da zaštiti lice i glavu, a okrivljeni ga je tom šipkom udario po ruci i zakačio po nosu, a kada je još jednom zamanuo tom šipkom, on mu je prišao, uhvatio ispod koljena i oborio na zemlju i uzeo mu šipku, a koje navode je u potpunosti potvrdio i oštećeni S.D. navodeći da je iz kuće izašao prvo okrivljeni, zatim on, pa potom V. i majka okrivljenog, kada ga je okrivljeni opsovao "Jebem ti majku bosansku, ubiću te", zbog čega se okrenuo i vidio pajser na 60 - 70 cm kod njegove glave, kojim je D. već bio zamahnuo da ga udari, pa je on, kako bi zaštitio glavu, stavio ruke i primio udarac u ruke tim pajserom, od čega mu je potekla krv, nakon čega su obojica pali na zemlju i to jedan pored drugog, pa je tu na zemlji bilo čupanja, guranja i svega, a onda je V. prišao njima dvojici, oduzeo okrivljenom pajser, jer je okrivljeni tada bio iznad njega i držao pajser pod bradom, nakon čega je okrivljeni otišao par koraka od skele, odakle je uzeo šuplju cijev debljine 2,5 cm, dužine 2m, koja na krajevima radi kačenja ima pod uglom od 90 stepeni puni metal i udario Š. tom šipkom u predjelu nosa, a drugi put je zamahnuo i po butinama udario Š. istom tom šipkom, a od tih udaraca Š. nije pao, već je krenuo put okrivljenog i oborio ga.</span>
</p>
<p class="p3">
<span>Ovakve iskaze svjedoka – oštećenih Sud je prihvatio kao istinite, objektivne i međusobno potpuno saglasne, a koji su potvrđeni i nalazom i mišljenjem vještaka medicinske struke Šoć dr. Miodraga od 03.04.2012. godine u kojem je navedeno da se povrede koje je oštećeni Š.V. zadobio u predmetnom događaju u svom zbiru kvalifikuju kao teška tjelesna povreda, a da se povrede koje je zadobio oštećeni S.D. kvalifikuju kao laka tjelesna povreda, a koji nalaz je Sud u potpunosti prihvatio kao istinit i objektivan, izrađen u skladu sa pravilima nauke. Takođe, nesumnjivo je i da je povredno oruđje u konkretnom slučaju bila metalna šipka (u odnosu na povrede kod oštećenog Š.V.) odnosno metalni pajser (u odnosu na povrede kod oštećenog S.) obzirom da su isti u svojim iskazima detaljno opisali način zadobijanja povreda, a što je potvrđeno izjašnjenjem vještaka na glavnom pretresu kada nije isključio mogućnost da je prelom nosnih kostiji sa pomakom koštanih odlomaka (teška tjelesna povreda) mogao nastati udarcem predmetnom šipkom i da su  povrede glave mogle nastati kao posljedica jednokratnog dejstva sile – udarcem šipkom, odnosno da su povrede kod oštećenog S. mogle nastale kao posljedica udarca u odgovarajuće predjele glave, dok se iz zapisnika o uviđaju Uprave policije od 05.05.2011. godine i fotodokumentacije lica mjesta utvrđuje da je u dvorištu kuće okrivljenog zatečeno više metalnih podupirača i jedna metalna šipka – pajser. </span>
</p>
<p class="p3"></p>
<p class="p3">
<span>Okrivljeni je u svojoj odbrani naveo da su oštećeni predmetnog dana došli kod njega u pijanom stanju, da su mu govorili da je budala, da su ga psovali, a kada im je on rekao da idu jedan od njih ga je na stepenicama udario otpozadi, vjerovatno nekom šipkom u gornjem dijelu leđa, od kog udarca je pao na zemlju kada su nastavili da ga udaraju pesnicama, nogama i metalnom šipkom, a zatim ga je oštećeni Š. udarao sve dok je bio na zemlji, a S. i pajserom po nogama, ali da on nikoga tom prilikom nije udarao, već ih je samo gurao od sebe, ali Sud nije prihvatio ovakvu odbranu, jer je ista u suprotnosti sa ostalim provedenim dokazima. Da je ovakva odbrana usmjerena isključivo na izbjegavanje krivice proizilazi iz činjenice da je okrivljeni u bitnom mijenjao svoju odbranu tokom postupka navodeći na glavnom pretresu da on nije nikoga udarao već da je oštećene samo odgurivao od sebe, iako je u prethodnom postupku naveo da je u rukama imao metalnu šipku i da je njom nekoga od njih udario u predjelu ruke, a osim toga ovakva odbrana je u direktnoj suprotnosti sa saglasnim iskazima oštećenih kojima je Sud poklonio svoju vjeru. Naime, da je tačno da su oštećeni ti koji su prvi fizički nasrnuli na okrivljenog i da su ga udarili šipkom sa leđa, a potom pesnicama, nogama i pajserom dok se nalazio na zemlji, na njegovom tijelu su nužno morale ostati brojne povrede od tih udaraca, naročito udaraca pajserom i šipkom, ali njih u konkretnom slučaju nije ni bilo, jer je okrivljeni, po sopstvenom priznanju, te večeri bio kod doktora koji mu nije dao nikakvu medicinsku dokumetaciju, jer, očigledno, nije ni bilo vidljivih povreda.</span>
</p>
<p class="p3"></p>
<p class="p3">
<span>Svjedoci M.D., M.V. i Š.S. nijesu vidjele sam početak tuče, već su, nakon što su čuli vrisku i galamu, izašle napolje i vidjeli na zemlji Š.D. i na njemu oštećenog S. koji su se borili oko šipke, ali ovakve tvrdnje svjedoka ne mogu uticati na drugačiji zaključak Suda u pogledu postojanja krivice okrivljenog za izvršena krivična djela, jer iz iskaza oštećenog Savčića nesporno proizilazi da su u jednom momentu, nakon što je okrivljeni udario oštećenog, oba pala na zemlju i da je tu bilo „čupanja i guranja“ – što upravo odgovara situaciji koju su svjedoci opisali u svom iskazu. Takođe, pažljivim čitanjem iskaza svjedoka Š.S. proizilazi da su se šipke od skela nalazile u njihovom dvorištu ( što proizilazi i iz zapisnika o uviđaju gdje je konstatovano da je u južnoj strani dvorišta ispred kuće nasloženo više metalnih podupirača i metalnih skela) i da ih nema na samom stepeništu – što znači da oštećeni nikako nijesu mogli šipkom da udare okrivljenog u momentu dok je on prvi silazio niz stepenice – kako je to tvrdio okrivljeni, dok su tvrdnje pomenutih svjedoka o daljem toku događaja (a gdje su tvrdili da se okrivljeni samo branio od napada oštećenih) lišeni objektivnosti i to ne samo zato što im je okrivljeni suprug, sin i komšija, već i zato što su u suprotnosti sa materijalnim dokazima - postojećom medicinskom dokumetacijom i nalazom vještaka medicinske struke, kao i sa iskazima svjedoka - oštećenih.  </span>
</p>
<p class="p3"></p>
<p class="p3">
<span>Sud nije prihvatio ni iskaz svjedoka V. koji je tvrdio da se cijele večeri nalazio u društvu okrivljenog i oštećenih, iako ga oštećeni u svojim iskazima niti u jednoj rečenici nijesu pomenuli, jer je isti naveo da su iz kuće izašli prvo oštećeni, a potom okrivljeni (iako u postupku nije sporno da je prvo izašao okrivljeni, što je i on naveo u svojoj odbrani) kao ni njegove navode da su oštećeni uzimali šipke iz dvorišta i da su udarali okrivljenog rukama, nogama i šipkama, jer okrivljeni, kako je to već objašnjeno, nije zadobio niti jednu vidljivu povredu od navodnih udaraca. Zbog navedenog, Sud nije prihvatio ni tvrdnju svjedoka V. da je moguće on oštećenog Š. udario u momentu dok se se otimali za šipku, kao ni tvrdnje da su oštećeni povrede zadobili od sudara ili pada, obzirom na jasan i detaljan iskaz oštećenih u pogledu načina povrjeđivanja i lica koje im je te povrede nanijelo.</span>
</p>
<p class="p3"></p>
<p class="p3">
<span>U postupku je utvrđeno i da su oštećeni jedno vrijeme radili kod okrivljenog na onim poslovima koje im je on, kao preduzimač, organizovao pa i na objektu vlasništvo V.G., ali su oštećeni riješili da prestanu da rade za okrivljenog jer im je, prema njihovoj računici, on ostao dužan određeni iznos novca zbog čega su i zvali okrivljenog, koji se tada nalazio u Srbiji, a koji je tvrdio da ih je u potpunosti isplatio, pa su se dogovorili da se vide, kako je to potvrdio i svjedok V. navodeći da je novac za izvedene radove on prethodno platio Š. i da je oštećenima rekao da sa njim razgovaraju o isplati, a što je sve dovelo i do susreta dana 01.05.2011. godine u kući okrivljenog. Insistiranje odbrane da su samo oštećeni imali motiv da kritičnom prilikom, dolaskom u kuću provociraju i napadnu okrivljenog, jer su poslati od strane svjedoka V. zbog navodnog duga, nije osnovano, obzirom da je i okrivljeni predmetnom prilikom bio ljut i iznerviran činjenicom da su oštećeni njega napustili, da su mimo njegovog znanja ugovorali poslove sa svjedokom V. i da mu, navodno, nijesu vratili dio alata. U svakom slučaju, prema mišljenju ovog Suda, postojanje motiva, samo po sebi, nije jedina odlučna činjenica na osnovu koje se može zaključivati o načinu na koji je započeo predmetni događaj, već se na osnovu izjava oštećenih, saslušanih svjedoka, kao i odbrane okrivljenog, dovodeći ih u vezu sa nalazom i mišljenjem vještaka medicinske struke, može mnogo pouzdanije i objektivnije utvrditi nastanak i intezitet fizičkog obračuna, što je Sud učinio u ovom postupku.   </span>
</p>
<p class="p3"></p>
<p class="p3">
<span>Takođe, tvrdnje odbrane da je okrivljeni u konkretnom slučaju postupao u nužnoj odbrani, da su oštećeni, u vidno alkoholisanom stanju, još u kući provocirali i započeli napad na okrivljenog, su u potpunosti neosnovani. Naime, da bi postojali uslovi za primjenu instituta nužne odbrane neophodno je da učinilac odbija od sebe istovremeni ili neposredno predstojeći protivpravni napad, što u konkretnom slučaju ne stoji, jer je nesumnjivo utvrđeno da je okrivljeni Š. taj koji se nalazio u protivpravnom napadu i da je on taj koji je prvi metalnim pajserom fizički nasrnuo na oštećenog S., a potom metalnom šipkom i na oštećenog Š., kako je to i predstavljeno izrekom presude. Takođe, nesporno je i da se u kući okrivljenog predmetne večeri pila rakija (pritom, niko nije negirao da je i okrivljeni sa gostima konzumirao alkohol) i da je usljed povišenih tenzija došlo do prepirke i svađe između okrivljenog i oštećenih, obzirom da su oštećeni priznali da je bilo vike i podizanja tona, dok su okrivljeni i prisutni svjedoci (majka i supruga okrivljenog) tvrdili da su čuli prijetnje i psovke, pominjanje rata u Bosni i prijetnje klanjem od strane Š. i S. upućene prema okrivljenom koji je to samo slušao (sasvim očigledno, jednostrano i neobjektivno, sugerišući da su se samo oštećeni neprimjerno ponašali), ali je za Sud nedvosmisleno da je u kući postojao isključivo verbalni konflikt koji niti sa jedne strane nije prerastao u napad na fizički integritet, kada bi se moglo govoriti o pravu na nužnu odbranu, već su oštećeni nakon toga, dakle poslije određenog vremenskog intervala, krenuli ka svojim kućama kada ih je okrivljeni u dvorištu fizički napao i samim tim direktno uzrokovao cijeli događaj. </span>
</p>
<p class="p3"></p>
<p class="p3">
<span>Sud je izmijenio činjenični opis dispozitiva optužnog predloga i to samo u dijelu redosljeda radnji koje je preduzimao okrivljeni, obzirom da iz saglasnih iskaza oštećenih proizilazi da je okrivljeni prvo fizički nasrnuo na oštećenog S. udarajući ga pajserom, a potom na oštećenog Š.udarajući ga metalnom šipkom, a ne obratno, kako je to predstavljeno optužnim aktom, smatrajući da se na navedeni način ne povređuje objektivni identitet optužnog predloga već se isti samo upodobljava utvrđenom činjeničnom stanju.</span>
</p>
<p class="p3"></p>
<p class="p3">
<span>U ovakvim, naprijed opisanim radnjama okrivljenog, su se stekla sva bitna obilježja bića krivičnog djela teška tjelesna povreda iz člana 151 st. 1 Krivičnog zakonika u sticaju sa krivičnim djelom laka tjelesna povreda iz člana 152 st. 2 u vezi st.1 Krivičnog zakonika, u odnosu na koja djela je okrivljeni postupao da direktnim umišljajem kao oblikom krivice, odnosno isti je bio svjestan da zadajući udarce Š.V. metalnom šipkom u predjelu lica i ruku može nanijeti tešku tjelesnu povredu, a oštećenom S.D. udarcem metalnim pajserom laku tjelesnu povredu (koji pajser nesumnjivo predstavlja podobno sredstvo da tijelo teško povrijedi i zdravlje teško naruši), što je po mišljenju Suda isti i htio, čime su se u njegovom postupanju stekla i sva subjektivna obilježja bića krivičnih djela stavljenih im na teret. </span>
</p>
<p class="p3"></p>
<p class="p3">
<span>Odlučujući o krivičnoj sankciji za okrivljenog, Sud je u smislu čl. 42 Krivičnog zakonika cijenio sve okolnosti od kojih zavisi izbor i visina krivične sankcije (olakšavajuće i otežavajuće okolnosti) u okviru zakonom propisanog minimuma i maksimuma za predmetna krivična djela, pa je, u odsustvu otežavajućih okolnosti  van elemenata bića krivičnih djela stavljenih mu na teret, od olakšavajućih okolnosti na strani okrivljenog cijenio njegove lične i imovinske prilike, to da je isti oženjen, otac troje djece, a posebno raniju neosudjivanost, koju je Sud utvrdio uvidom u izvod iz KE na ime okrivljenog, pa je našao da su naprijed navedene olakšavajuće okolnosti takvog karaktera da opravdavaju primjenu instituta ublažavanja kazne predviđene čl. 45 i 46 Krivičnog zakonika i to u odnosu na krivično djelo iz člana 151 st. 1 KZ-a, pa je okrivljenom u smislu čl. 48 st.1 Krivičnog zakonika, za krivično djelo teška tjelesna povreda iz čl. 151 st. 1 Krivičnog zakonika prethodno utvrdio kaznu zatvora u trajanju od četiri mjeseca, za krivično djela laka tjelesna povreda iz čl. 152 st.2 u vezi st.1 Krivičnog zakonika, prethodno utvrdio kaznu zatvora u trajanju od dva mjeseca, nakon čega je primjenom odredbe čl. 48 st.2 Krivičnog zakonika, osudio okrivljenog na jedinstvenu kaznu zatvora u trajanju od pet mjeseci. Naime, Sud je mišljenja da je upravo tako utvrdjena kazna zatvora u svemu adekvatna i da će se istom u potpunosti ostvariti svrha kažnjavanja, a u okviru opšte svrhe izricanja krivičnih sankcija iz čl. 4 st. 2 KZ-a. </span>
</p>
<p class="p3"></p>
<p class="p3">
<span>Odluka o troškovima krivičnog postupka donijeta je na osnovu čl. 226, 227 i 229  ZKP-a, a isti se u iznosu od 182,50 eura odnose na troškove nastale povodom izrade nalaza i mišljenja vještaka medicinske struke i njegovog izjašnjenja na glavnom pretresu, dok je paušal u iznosu od 50,00 eura odmjeren shodno dužini trajanja postupka, složenosti predmeta i imovinskim prilikama okrivljenog.</span>
</p>
<p class="p3"></p>
<p class="p3">
<span>Shodno čl. 239 ZKP-a, oštećeni Š.V. se radi ostvarivanja imovinsko - pravnog zahtjeva upućuje na redovnu građansku parnicu, jer dokazi koje je Sud proveo u ovom postupku nijesu dali dovoljno osnova ni za djelimično, ni za potpuno presudjenje.  </span>
</p>
<p class="p3"></p>
<p class="p3">
<span>Na osnovu izloženog, u smislu čl. 374 ZKP-a odlučeno je kao u izreci. </span>
</p>
<p class="p3"></p>
<p class="p1">
<span>OSNOVNI SUD U PODGORICI</span>
</p>
<p class="p1">
<span>Dana, 27.05.2013 godine</span>
</p>
<p class="p3"></p>
<p class="p3"></p>
<p class="p3">
<span>        ZAPISNIČAR                                                                 SUDIJA</span>
</p>
<p class="p3">
<span>Valentina Vukašinović, s.r.	                             Larisa Mijušković-Stamatović, s.r.</span>
</p>
<p class="p3"></p>
<p class="p3"></p>
<p class="p5">
<span>PRAVNA POUKA : </span>
</p>
<p class="p5">
<span>Protiv ove presude može se izjaviti</span>
</p>
<p class="p5">
<span>žalba u roku od 8 (osam) dana od</span>
</p>
<p class="p5">
<span>dana prijema pismenog otpravka iste </span>
</p>
<p class="p5">
<span>Višem sudu u Podgorici,a preko ovog suda.</span>
</p>
<p class="p6"></p>
<p class="p3">
<span>                                                   ZTO: Valentina Vukašinović</span>
</p>
<p class="p3"></p>
<p class="p7"></p>
<p class="p7"></p>
<p class="p7"></p>


</body>