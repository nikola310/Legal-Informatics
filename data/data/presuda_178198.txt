<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-family:'Arial'}
.span2{;font-size:12pt;font-family:'Arial'}
.span3{;font-family:'Arial';font-weight:800}
</style>
</head>
<body class="b1" style="background: #aaa;">
<div class="window1">
<div class="page1">
<p>&nbsp;</p>
<p style="text-align:center;">
<span class="span1"></span>
</p>
<li style="text-align:right">
<span class="span2">K.br. 38/2015</span>
</li>
<p>&nbsp;</p>
<p>&nbsp;</p>
<p style="text-align:center;">
<span class="span1">U IME CRNE GORE </span>
</p>
<p>&nbsp;</p>
<p>
<span class="span1">VIŠI SUD U PODGORICI, kao krivični prvostepeni, u vijeću sastavljenom od sudije Vesne Pean, kao predsjednika vijeća, i sudija Miljane Pavlićević i Sonje Drašković, kao članova vijeća, uz učešće namještenika suda Raković Bojane, kao zapisničara, u predmetu protiv optuženog Božović Nebojše iz Nikšića, kojeg brani adv.Odalović Radomir iz Nikšića, zbog krivičnog djela teško ubistvo u pokušaju iz čl.144 st.1 tač.3 u vezi čl. 20 Krivičnog zakonika, po optužnici VDT-a Podgorica  Kt. 4/13 od 19.06.2013. godine, nakon održanog glavnog javnog pretresa dana  16.09.2015.godine, u prisustvu zamjenika VDT-a Podgorica, Begović Tatjane, optuženog i njegovog branioca, donio je i javno objavio dana 30.09.2015.godine, </span>
</p>
<p>&nbsp;</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p>
<span class="span1">Optuženi BOŽOVIĆ NEBOJŠA, zvani „Nešo“ i „Nebo“ JMBG 3103985310003, od oca Milivoja i majke Dubravke, rodjene Gajić, rodjen 31.03.1985.godine u Bjelovaru, Republika Hrvatska, sa prebivalištem u Nikšiću – ul. Put pored Bistrice br. 2/7, državljanin Crne Gore, neoženjen, bez djece, pismen, završio srednju ekonomsku školu, dobrog imovnog stanja, neosudjivan, proveo u pritvoru vrijeme od 24.01.2013.godine do 19.07.2013.godine.</span>
</p>
<p>&nbsp;</p>
<p style="text-align:center;">
<span class="span1">K r i v   j e</span>
</p>
<p>&nbsp;</p>
<p>
<span class="span1">Što je: </span>
</p>
<p>
<span class="span1">Dana 15.01.2013.godine oko 20,08 časova u Nikšiću, u ul. Dragice Pravice, umišljajno pokušao lišiti života oštećenog Pavićević Igora i pri tome sa umišljajem doveo u opasnost život oštećenog Goranović Ivana, tako što je u pravcu oštećenog Pavićević Igora koji je upravljao vozilom marke „GOLF III“, reg. oznake NK BH 235, ulicom Dragice Pravice, pored zgrade Komunalnog preduzeća, ispalio tri metka iz pištolja nepoznate marke i fabričkog broja, kalibra 7,62 mm TT, u trenutku dok su se u istom nalazili još i Jaramaz Dejan, na mjestu suvozača i oštećeni Goranović Ivan na zadnjem sjedištu iza suvozača, kojom prilikom je jednim metkom, koji je prošao kroz zadnja desna bočna vrata, pogodio oštećenog Goranović Ivana u predjelu desne ruke, nanoseći mu tešku tjelesnu povredu u vidu strijelne rane prostreline desne ruke sa prelomom gornjeg okrajka desne lakatne kosti i donjeg okrajka desne nadlakatne kosti, pri čemu je bio svjestan da ispaljujući metke u pravcu Pavićević Igora istog može lišiti života, pa je to i htio, a bio je svjestan i da takvim svojim radnjama dovodi u opasnost i druga lica koja su se nalazila u tom vozilu i da ih može pogoditi, pa  je na to pristao, nakon čega je pobjegao sa lica mjesta,</span>
</p>
<p>&nbsp;</p>
<p>
<span class="span1">-čime je izvršio krivično djelo – teško ubistvo u pokušaju iz člana 144 stav 1 tačka 3 u vezi člana 20 Krivičnog zakonika,</span>
</p>
<p>&nbsp;</p>
<p>
<span class="span1">Pa ga sud na osnovu navedene krivično pravne odredbe, čl. </span><span class="span1">2, 4, 5, 15, 32, 33, 36, 42, </span><span class="span1">45, 46 i 51 Krivičnog zakonika, te čl. 227, 229 i 374 ZKP-a,</span>
</p>
<p>&nbsp;</p>
<p style="text-align:center;">
<span class="span1">O S U D J U J E</span>
</p>
<p>&nbsp;</p>
<p>
<span class="span1">NA KAZNU ZATVORA U TRAJANJU OD 2 (DVIJE) GODINE, u koju se uračunava vrijeme provedeno u pritvoru od 24.01.2013. do 19.07.2013. godine, pa će ostatak kazne optuženi izdržati po pravosnažnosti presude.</span>
</p>
<p>&nbsp;</p>
<p>
<span class="span1">Du</span><span class="span1">žan</span><span class="span1"> je optuženi na ime troškova krivičnog postupka platiti iznos od 752,00 eura, kao i 100,00€ na ime sudskog paušala, a sve u roku od 15 dana od dana pravosnažnosti presude, pod prijetnjom prinudne naplate, a</span><span class="span1"> u korist Budžeta Crne Gore</span><span class="span1">.</span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Optužnicom VDT-a Podgorica Kt.br. 4/13 od 19.06.2013. godine stavljeno je na teret optuženom Božović Nebojši da je izvršio krivično djelo, činjenično i pravno bliže predstavljeno u izreci ove presude, pri kojoj je njen zastupnik ostao do kraja glavnog pretresa, navodeći da je iz provedenih dokaza posebno iskaza svjedoka Antunovića, utvrdjeno da je optuženi učinio krivično djelo koje mu je stavljeno na teret, pa je predložila da ga sud oglasi krivim i kazni po zakonu.</span>
</p>
<p>&nbsp;</p>
<p>
<span class="span1">U ovom predmetu je bila donijeta prvostepena presuda K.br.85/13 od 27.12.2013.godine koja je u postupku pa žalbi ukinuta rješenjem Apelacionog suda Crne Gore i predmet vraćen na ponovno sudjenje, nakon čega je zakazan novi glavni pretres i donijeta nova presuda K.br.27/14 od 19.11.2014. godine koja je ukinuta u postupku po žalbi, rješenjem Apelacionog suda Crne Gore i predmet vraćen na ponovno suđenje, nakon čega je ponovo zakazan novi glavni pretres.</span>
</p>
<p>&nbsp;</p>
<p>
<span class="span1">U svojoj odbrani iznijetoj na zapisniku pred VDT-om optuženi je negirao izvršenje krivičnog djela, te je izjavio da nije pucao u bilo koga, da nema pištolj i da ga nikada nije ni imao. Oštećenog Goranović Ivana poznaje jer je radio u preduzeću njegovog oca – „Gradingu“ da je sa njim bio i ostao drug. Što se tiče oštećenog Pavićević Igora, navodi da njega poznaje, da mu je prije dvije do dvije ipo godine, kada mu je umro otac,  pozajmio 11,000€, ali da mu taj novac ni do danas nije vratio. U vezi tog duga sa njim se vidio prije godinu ipo, kad su o tome razgovarali kojom prilikom mu je Pavićević rekao da nema novca i da ga zbog toga više ne zove. Dalje je naveo da sa predmetnim krivičnim djelom nema nikakve veze, da je toga dana i u to vrijeme bio kod svoje majke u Nikšiću, ul. Jova Piletića, s obzirom da su mu roditelji razvedeni, pa je on čas kod jednog, čas kod drugog roditelja, uglavnom se kod majke hranio, a kod oca spavao, a radi u očevoj firmi. Prvi put je o ovom dogadjaju čuo dok je bio u Hrvatskoj, u Bjelovaru, sa majkom, starijim bratom Radojicom i bratovim kumom Gardašević Nebojšom, gdje su pošli 16.01.2013. godine, i to vozilom Gardaševića. Nakon odlaska za Hrvatsku nazvao ga je otac i kazao mu da ga traži policija i to zbog dogadjaja koji se desio u Nikšiću 15.01.2013. godine, kada je povrijedjen Goranović Ivan. Tada je htio odmah da se vrati avionom iz Zagreba za Podgoricu, ali je to učinio </span><span class="span1">tek 23.01.2013. godine, jer je tada imao prvi naredni let za Podgorici. Došao je avionom jer se plašio da bi ako podje na drugi način odnosno putničkim vozilom mogao biti odmah uhapšen na granici. Kada je došao u Nikšić, kontaktirao je sa svojim advokatom Božović Slavomirom koji je obavjestio policiju da se on nalazi u Nikšiću, pa se tada javio policiji. </span>
</p>
<p>&nbsp;</p>
<p>
<span class="span1">Na glavnom pretresu optuženi je ponovio svoju odbranu, te dodao da sa Goranović Ivanom koji je nekada radio u firmi njegovog oca, kao ni sa Jaramaz Dejanom,  kojeg je takodje znao, nije imao nikakvih konflikata. Nije mu poznato da je nakon dogadjaja njegov otac, niti bilo ko od njegove porodice dolazio kod Goranovića u vezi zadobijene povrede. Ponovio je da se iz Hrvatske vratio avionom jer se plašio da bi ga na graničnom prelazu mogla uhapsiti policija, iako nije počinio ono zbog čega ga je policija tražila, a o čemu je bio obavješten od strane oca još dok je bio u Hrvatskoj. Iako mu je Pavićević Igor dugovao oko 11.000€, u vezi toga duga sa njim nije imao konflikata, mada je u vezi vraćanja duga sa Igorom razgovarao, i isti mu je zadnji put u razgovoru rekao da mu dug ne može vratiti, te da ga zbog toga više ne zove, a on je na to rekao da mu je novac dao zato što mu je vjerovao. Posebno je odgovorio da je visok 195 cm. U ponovljenom postupku je dodao da nije imao nikakvog motiva da puca u vozilo u kojem su bili oštećeni, kao i da svake godine ide kod ujaka u Hrvatsku, pa je zbog toga tamo i bio i onda kada ga je policija tražila vezano za ovo krivično djelo.</span>
</p>
<p>&nbsp;</p>
<p>
<span class="span1">U završnoj riječi branilac optuženog je izjavio da njegov branjenik od početka negira izvršenje krivičnog djela, te da njegova odbrana nijednim odlučnim dokazom nije dovedena ni u najmanju sumnju, kao i da se svjedoku Antunoviću ne može vjerovati, smatrajući da je njegov iskaz sračunat, da je rekonstrukcija pokazala da ovaj svjedok nije bio na licu mjesta, pa je predložio da se optuženi oslobodi od optužbe. Optuženi je prihvatio završnu riječ svog branioca i nije imao ništa posebno da doda.</span>
</p>
<p>&nbsp;</p>
<p>
<span class="span1">Sud je na pretresu proveo sledeće dokaze: neposredno saslušao svjedoka Božović Milivoja, a na saglasan predlog stranaka pročitani su iskazi svjedoka – oštećenog Pavićević Igora datog na zapisniku kod VDT-a od 18.01.2013. godine i na zapisnik o glavnom pretresu od 07.10.2013.godine i od 28.04.2014.godine, svjedoka oštećenog Goranović Ivana datog na zapisniku kod VDT-a od 13.02.2013. godine i zapisnik o glavnom pretresu od 07.10.2013.godine i 28.04.2014.godine, svjedoka Jaramaz Dejana datog na zapisniku kod VDT-a od 07.02.2013. godine i zapisnik o glavnom pretresu od 07.10.2013.godine i  Antunović Borisa datog na zapisniku kod VDT-a od 18.01.2013. godine i na zapisnik o glavnom pretresu od 28.10.2013 i 28.04.2014.godine, Goranović Rajka datog na zapisniku kod VDT-a od 18.01.2013. godine i na zapisnik o glavnom pretresu od 28.10.2013.godine i 09.05.2014.godine, Goranović Božidara datog na zapisniku kod VDT-a od 18.01.2013. godine i na zapisnik o glavnom pretresu od 28.10.2013.godine i 09.05.2014.godine, Božović Djordja datog na zapisniku kod VDT-a od 07.02.2013. godine i na zapisnik o glavnom pretresu od 28.10.2013.godine, Pavićević MIloš datog na zapisniku kod VDT-a od 13.02.2013. godine i na zapisnik o glavnom pretresu od 28.10.2013 godine, Banićević Nikole datog na zapisniku kod VDT-a od 13.02.2013. godine i na zapisnik o glavnom pretresu od 10.12.2013.godine i Banićević Vladimira datog na zapisniku kod VDT-a od 13.02.2013. godine, </span><span class="span3"> </span><span class="span1">te čitanjem zapisnika o uvidjaju Uprave policije – PJ Nikšić Ku.br. 11/13 od 15.01.2013.godine, te čitanjem službene zabilješke Uprave policije – PJ Nikšić Ku.br. 11/13 od 16.01.2013.godine, koju su sačinili ovlašćeni </span><span class="span1">policijski službenici Karović Luka i Vukotić Vladan, čitanjem zapisnika Uprave policije – PJ Nikšić Ku br. 11/13 od 18.01.2013. godine, o pretresu stana i drugih prostorija Božović Milivoja, na adresi Jola Piletića stan 505, koje koristi Božović Nebojša, čitanjem zapisnika Uprave policije – PJ Nikšić o pretresanju stana i drugih prostorija, Ku.br. 11/13 od 18.01.2013.godine, o pretresu stana i drugih prostorija Božović Milivoja, na adresi Put pored Bistrice bb, koje koristi Božović Nebojša, čitanjem zapisnika Uprave policije – PJ Nikšić Ku br. 11/13 od 18.01.2013. godine, o pretresu stana i drugih prostorija – stovarišta gradjevinskog materijala Božović Milivoja, na adresi Školska bb, Nikšić čitanjem zapisnika Osnovnog državnog tužilaštva u Nikšiću, Ktr. 18/13 od 24.01.2013. godine o prepoznavanju lica, sa uvidom u fotodokumentaciju Uprave policije PJ Nikšić br. 84/13 od 24.01.2013. godine,  čitanjem izvještaja Uprave policije – Forenzičkog centra u Danilovgradu o balističkom vještačenju broj 282-1/12 i dopuna vještačenja nakon izvršene rekonstrukcije od 05.06.2014 godine, te saslušao vještaka balistričke struke Bakić Božidara na zapisnik o glavnom pretresu od 02.12.2013.godine i 22.10.2014.godine, čitanjem izvještaja Uprave policije – Forenzičkog centra u Danilovgradu, o trasološkom vještačenju br. 280/13</span><span class="span3"> </span><span class="span1">i saslušao vještaka trasološke struke Jakovljević Milana na zapisnik o glavnom pretresu od.02.12.2013.godine, čitanjem izvještaja Uprave policije – Forenzičkog centra u Danilovgradu, o vještačenju daljine pucanja broj 697/13 i saslušao</span><span class="span3">, </span><span class="span1">vještaka hemijske struke Ljudmile Ivanović na zapisnik o glavnom pretresu od 02.12.2014.godine, čitanjem nalaza i mišljenja sudskog vještaka medicinske struke prof.dr. Dragane Čukić Kti 5/13 od 23.04.2013. godine, čitanjem nalaza i mišljenja vještaka medicinske struke dr Borovinić Budimira od 12.12.2013.godine i saslušao vještaka na zapisniku o glavnom pretresu od 23.12.2013.godine, čitanjem izvještaja Uprave policije – Forenzičkog centra u Danilovgradu, o vještačenju prisustva GSR čestica – parafinske rukavice broj 283/13</span><span class="span3"> </span><span class="span1">i saslušao vještaka hemijske struke Smolović Dejana na zapisnik o glavnom pretresu od 02.12.2014.godine, čitanjem Izvještaja Uprave policije – Forenzičkog centra u Danilovgradu, o vještačenju daljine pucanja broj 281/13, čitanjem zapisnika Višeg suda o izvršenoj rekonstrukciji dana 14.05.2014.godine sa uvidom u tri skice lica mjesta i fotoebaloratom, čitanjem izvoda iz kaznene evidencije Uprave policije – CB Nikšić, Stanice Kriminalističke policije, za Božović Nebojšu, broj 1008 od 06.06.2013. godine od 09.04.2013.godine, dopis Opštine Nikšić Sekretarijata za komunalne poslove i saobraćaj broj 09/061/21 od 07.08.2015.godine, te se izvršio uvid u fotodokumentaciju Uprave policije – PJ Nikšić broj 46/13 od 15.01.2013. godine, uvid u skicu lica mjesta, uvidom u otpusnu listu sa epikrizom – JZU Opšte bolnice Nikšić matični broj istorije bolesti 312/2013 od 26.01.2013.godine, sa Izvještajima ljekara specijalista JZU Opšte bolnice Nikšić, brojevi protokola 576,738,2174 i istorijom bolesti, sve na ime oštećenog Goranović Ivana.</span>
</p>
<p>&nbsp;</p>
<p>
<span class="span1">Svjedok - oštećeni Pavićević Igor u svojoj izjavi datoj na zapisniku kod VDT-a u Podgorici je naveo da je prije otprilike dvije do dvije ipo godine u nekoliko navrata pozajmio od Božović Nebojše zvanog „Nebo“ iz Nikšića, iznos od oko 10,000€. Novac je pozajmio na kamatu, jer je njegov porodični biznis bio zapao u krizu. Imao je više kredita kod banaka i za te finansijske probleme svoje porodice optuženi Božović je znao jer ga je sa tim on upoznao. U početku je rate duga Božoviću redovno isplaćivao tako da je ostala samo glavnica od 10,000€, koju nije mogao Nebojši od jedan put da vrati. Više puta mu je nudio da mu na ime toga duga da jedan plac koji bi prepisao na njegovo ime, a koji se nalazi u mjestu Krupac kod Nikšića. Radi se o placu oko 11.000 m2 koji bi, s obzirom na vrijednost, pokrio taj dug </span><span class="span1">prema njemu, pa čak i više od toga. Medjutim Nebojša je tu ponudu odbio zahtjevajući vraćanje novca. On mu je na to rekao da više nije u mogućnosti da plaća kamatu, ali da će mu glavnicu vratiti „malo po malo“, kako kad bude imao novca. Precizno mu je rekao da će glavnicu početi isplaćivati od 2014. godine kad isplati kredite koje bude imao prema bankama. Sve je to bilo otprilike godinu dana unazad od spornog  dogadjaja. Nakon toga su se rijetko sretali, a od drugih ljudi je čuo da je Nebojša znao da upućuje  prijetnju ljudima, koji su mu dugovali novac. Medjutim, njemu nije upućivao nikakve prijetnje pošto mu je on jasno stavio do znanja da će mu dug vratiti, da od toga ne bježi, samo što mora da sačeka. Dana 15.01.2013. godine oko 19 časova nalazio se u svojoj plastičarskoj radnji, u ulici Nika Miljanića, a nakon desetak minuta kod njega je došao njegov drug Jaramaz Dejan, a ubrzo zatim i drug Goranović Ivan. Negdje oko 20 časova zatvorio je radnju i sa ovim drugovima ušao u svoje putničko vozilo marke „Golf III“, reg.oznaka NK BH 235, koje je bilo parkirano iza njegove radnje, a sa namjerom da se odvezu kući. Vozilom se uputio prema izlazu iz tog kvarta i kad se približio zgradi Komunalnog preduzeća, koja se nalazila sa njegove desne strane, na samom izlazu iz kvarta, dok je bio u kretanju, iza vozila je začuo dva ili tri pucnja što ne može tačno odrediti, jer je padala kiša i grmjelo je. Nije odmah shvatio što se dogadja dok se nije okrenuo i vidio svog druga Goranović Ivana, koji je sjedio iza suvozača na zadnjem sjedištu, da se drži za ruku i govori kako ga ruka jako boli, a i po izrazu njegovog lica primjetio je da trpi jaki bol. Dok je tako bio okrenut prema Goranoviću, u jednom žbunu je primjetio jednu ljudsku siluetu, malo visočiju. Shvatio je da je njegov drug pogodjen, ali u tom trenutku nije shvatio da je to možda bilo njemu upućeno. Tada je „dao gas“ jer je njegov drug trpio velike bolove, pa je htio da ga što prije povede u bolnicu koja se nalazi blizu ovog kvarta. Kad su stigli u bolnicu, Goranovića je predao medicinskom osoblju, a ubrzo zatim je došla policija koju su obavjestili iz Hitne službe. Sjećao se kad su on i Jaramaz u bolnicu uvodili Ivana, da je Ivanu iz jakne ispalo „zrno od metka“ koje su mu kasnije pokazali u policiji. Nakon toga su on i Jaramaz otišli u policiju da daju izjave. Dalje navodi da nije zapazio kako izgleda  i ko je ono lice koje je pucalo, jer mu je staklo na vozilu bilo zamagljeno a zna samo da se radilo o visočijoj i krupnijoj osobi. Ističe da ni sa kim nije bio u sukobu, nema neraščišćenih računa tako da u prvom momentu nije mogao da zna ko je mogao pucati na njegovo vozilo. Jedino mu se kroz glavu čitavu noć „vrtio“ Božović Nebojša, prema kome ima naprijed pomenuto dugovanje. Sjutradan 16.01.2013.godine, izmedju 10 i 12 časova pozvao ga je brat Miloš da dodje u njihovu radnju, gdje je došao njihov komšija Antunović Boris, koji mu je ispričao da je vidio ko je pucao u pravcu njegovog vozila, jer se nalazio u neposrednoj blizini. Odmah je pošao tamo, pa je Antunović Boris to ponovio i opisao mu lice koje je vidio da puca prema njegovom vozilu, kojom prilikom je Boris rekao da to lice on zna iz vidjenja, i to po nadimku „Nebo“. Čim je Boris počeo da ga opisuje kako izgleda, bilo mu je jasno da se radi o Božović Nebojši zvanom „Nebo“ kojem je dugovao onih 10.000 eura. Boris mu je tom prilikom rekao da bi ovo lice mogao sa sigurnošću prepoznati, Boris ga je zatim po njegovom zahtjevu, poveo do mjesta gdje se nalazio i odakle je vidio ovo lice što puca, pa mu je pokazao mjesto odakle je to lice pucalo, a to je bilo upravo ono mjesto gdje je on vidio onu siluetu kad se okrenuo prema Goranoviću. Tog istog dana tj.16.01.2013. godine oko 15 časova sa svojim bratom Milošem i komšijom Antunović Borisom pošao je u naselje Kličevo, gdje se nalazi stovarište Božović Milivoja, oca optuženog Božović Nebojše, pa je Milivoju u njegovoj kancelariji ispričao što mu se desilo prethodne večeri  i ko je pucao u pravcu njegovog vozila, te da je to bio njegov sin Nebojša, da je bio vidjen od strane svjedoka Antunović Borisa. Tom prilikom Božović Milivoju je rekao za prethodno </span><span class="span1">postignuti dogovor izmedju njega i Nebojše u vezi duga, te kazao da je čak nudio i plac na ime duga, a da će sigurno dug vratiti, te da mu nije jasno što hoće od njega i njegove porodice, pogotovo šta hoće da postigne pucanjem na njega i njegove drugove. Božović Milivoje mu je, nakon te njegove priče, zatražio broj telefona i rekao da će mu se javiti, da bi vidjeli što će dalje, te da bi pokušali da se izmire da se krv ne bi dalje prolivala. Nakon toga, navečer ga je Milivoje pozvao i insistirao da oni sva trojica dodju i da se nadju u motelu „Maršal“. Došli su tamo kada mu je Milivoje rekao da njegov sin Nebojša negira da je pucao, te da je njegov sin pošten, nakon čega je on Milivoju rekao da nemaju više o čemu da razgovaraju, da če tražiti zaštitu od nadležnih organa, nakon čega su on, brat mu Miloš i Antunović Boris otišli. </span>
</p>
<p>&nbsp;</p>
<p>
<span class="span1">Posebno je odgovorio da nema neprijatelja, nema neraščišćenih računa ni sa kim niti dugovanja, jedino što duguje to je ovih 10.000€ Božović Nebojši, te da je jedino on imao razloga da na njega puca, a uz to vidio ga je Antunović Boris koji je potvrdio njegove sumnje. Dalje je kazao da ga je dana 17.01.2013 godine u jutarnjim satima negdje oko 8,30 časova na njegov telefon, na koji ga je zvao i prethodne večeri, pozvao Božović Milivoje tražeći da se vide u lokal „Tani“ što je on odbio. Medjutim njegov brat je insistirao da on podje sam i da vidi šta Milivoje  ima još da im kaže. Nakon susreta sa Božović Milivojem, brat mu je kazao da je sa Milivojem bio neki advokat, pa je Milivoje pričao istu pricu kao i u motelu „Maršal“, nakon čega je njegov brat ustao i pošao iz lokala. </span>
</p>
<p>&nbsp;</p>
<p>
<span class="span1">Na glavnom pretresu ovaj svjedok – oštećeni je ponovio prethodne navode i dodao da je sve to bilo zbog „baksuznih para“. Novac u iznosu od 10.000 eura pozajmio je od optuženog Božović Nebojše jer je bio u finansijskoj krizi. Prilikom pozajmljivanja nisu precizno odredili rok vraćanja. Oko godinu dana prije ovog dogadjaja sa Nebojšom je imao „žučnu raspravu“ vezanu za vraćanje duga, pa je on tada rekao Nebojši da ga ne „pritiska i ne zove“, a da će mu vratiti dug kad mu isteknu krediti, pri čemu mu je orijentaciono i pomenuo neki datum. Dalje je naveo da mu je poznato da Nebojši i drugi duguju novac, pa pretpostavlja da je Nebojša računao da će se nakon ovog pucanja na njegovo vozilo i drugi zamisliti i nastojati da mu novac vrate. Dodao je još da je prije nego što se javio očevidac dogadjaja, shvatio da je to učinio Božović i samo je na njega mogao da sumnja, kao i da je te noći bila kiša, izmaglica, a u trenutku pucanja ispred njegovog vozila, niti iza vozila, nije bilo drugih vozila u kretanju. Na kraju je izjavio da se ne pridružuje krivičnom gonjenju, niti prema njemu ističe bilo kakav imovinsko pravni zahtjev vezano za ovaj dogadjaj, jer želi da se situacija smiri i da spadnu tenzije. I u ponovljenom postupku na glavnom pretresu naveo je da ga je Antunović Boris sutradan ili eventualno prekosjutra poveo na lice mjesta i pokazao gdje se nalazio dok je posmatrao kritični dogadjaj, a nakon što mu je rekao što je vidio, prvo su imali kontakt sa ocem optuženog, a nakon toga je slučaj prijavljen policiji i sjećao se da su sa inspektorom on i Antunović zajedno išli kod višeg tužioca, te je tvrdio da je o predmetnom dogadjaju govorio istinu. </span>
</p>
<p>&nbsp;</p>
<p>
<span class="span1">Svjedok – oštećeni Goranović Ivan</span><span class="span3">  </span><span class="span1">u svojoj izjavi je naveo da je navedenog dana 15.01.2013. godine bio kod Pavićević Igora u njegovoj radnji koja se nalazi u Nikšiću. Nakon što je Igor zatvorio radnju, on i Jaramaz Dejan sjeli su sa Igorom u njegovo vozilo marke „Golf III - karavan“. Ovo vozilo je bilo parkirano u dvorišnom dijelu zgrade u kojem se nalazi Igorova radnja, a na udaljenosti od radnje oko 10 metara sa parkinga su krenuli prema izlazu. Vozilom je upravljao Igor, Jaramaz je sjedio na mjesto suvozača, a on iza suvozača na zadnjem sjedištu. Krenuli su vozilom prema </span><span class="span1">izlazu iz ovog kompleksa zgrada, ali nisu prešli ni do 10 m kada je začuo udar u auto i osjetio jak bol u predjelu lakta. Pucanj je dolazio sa njegove desne strane, a kako je bilo loše vrijeme, stakla od vozila su bila zamagljena, nije vidio ni plamen iz oružja, niti kretanje nekih osoba. Prvo je u momentu pomislio da je puklo nešto unutar vozila po njegovoj desnoj strani, jer nije odmah „povezao“ da je to neko pucao iz vatrenog oružja u pravcu vozila. Tek kasnije je saznao ko je pucao i da je to učinio Božović Nebojša, a to mu je kazao Banićević Nikola. Kada je došao ispred bolnice zbog povrede u predjelu ruke, iz rukava mu je ispalo „zrno od metka“, a do bolnice je prevezen vozilom u kojem je ovu povredu zadobio. Inače, prije nego što se ovo desilo, njih trojica su u vozilu neobavezno razgovarali, a uz to stakla su bila zamagljena tako da nikoga nije primjetio u blizini vozila. Dalje je naveo da nikad nije imao nikakvih konflikata sa Božović Nebojšom, kojeg inače poznaje od ranije, jer je radio na stovarištu njegovog oca i prema Nebojši nije imao nikakvih dugovanja, kao ni Nebojša prema njemu, tako da ne zna zbog čega se sve ovo desilo. Kazao je još da mu nije bilo poznato da je Pavićević Igor imao dugovanja prema Božović Nebojši.</span>
</p>
<p>&nbsp;</p>
<p>
<span class="span1">Na glavnom pretresu ponovio je prethodnu izjavu i dodao da je sjutradan dok je bio u bolnici zbog povrede ruke, kod njegovih roditelja kući dolazio je Božovićev otac Milivoje i u vezi ovog dogadjaja razgovarao sa njegovim ocem i stricem, pa je od njih saznao da je Milivoje tom prilikom rekao, da je upravo pucao Nebojša. Pošto sa Nebojšom nije imao nikakve svadje dok je radio kao radnik u njihovom preduzeću – stovarištu, Nebojša nije imao nikakvog razloga da u njega puca. Na kraju je izjavio da se pridružuje krivičnom gonjenju i ističe imovinsko pravni zahtjev koji nije mogao precizirati. U ponovljenom postupku na glavnom pretresu oštećeni je dodao da se pridružuje krivičnom gonjenju, a da sada ne ističe imovinsko pravni zahtjev, kao i da ima posledica od metka koji mu je prošao kroz ruku, jer tu ruku ne može koristiti u punoj funkciji.</span>
</p>
<p>&nbsp;</p>
<p>
<span class="span1">Svjedok Jaramaz Dejan</span><span class="span3"> </span><span class="span1">je</span><span class="span3"> </span><span class="span1">posvjedočio da je navedene večeri 15.01.2013. godine bio krenuo prema Dječijem dispanzeru u Nikšiću da uzme uput za svoju ćerku kod izabranog ljekara. Prolazio je pored radnje druga Pavićević Igora i kod njega svratio, a to je bilo negdje oko 19,25 do 19,30 časova. Tu kod njega se zadržao oko 25 minuta do pola sata, pa kad je Igor zatvorio radnju, htio je da produži pješice prema Domu zdravlja. Medjutim, Igor mu je rekao da će ga on odvesti svojim vozilom jer je bilo ružno vrijeme, s obzirom da je padala kiša i susnježica, a misli i da je bila neka magla. Goranović Ivan je prije njega bio došao kod Igora, pa su zajedno sva trojica ušla u Igorovo vozilo „Golf III“ crvene boje. Igor je upravljao vozilom dok je on sjeo na mjesto suvozača, a Goranović na zadnje sjedište iza njega tj. iza suvozača. Vozilom su krenuli pored zgrade Komunalnog preduzeća u pravcu Doma zdravlja. Kad su došli kod zgrade Komunalnog, on se bio nešto sagnuo u vezi kišabrana, koji mu je bio pod nogama, da ga pomjeri. U tom momentu čuo je pucanj, a Goranović koji je sjedio iza njega i sa kojim se zna samo iz vidjenja, počeo je da jauče i da priča „nešto me udarilo, nešto me udarilo“, pa kada se okrenuo prema njemu vidio je da se uvija od bolova, a kada je čuo taj pucanj, druge pucnje nije čuo, registrovao je da dolazi sa njegove desne strane. Kada su došli u bolnicu da bi se Goranoviću pružila pomoć, nakon što su ga unijeli u ordinaciju, te on izašao iz ordinacije, vidio je jednu rupu na zadnjim desnim vratima, odnosno na tom zadnjem dijelu vozila kojim su došli. Nije vidio ko je pucao, a nakon što su Goranovića smjestili u bolnicu vrlo brzo je došla policija. Inače, kada je Goranovića izvodio iz vozila ispred bolnice, čuo je kako je rekao „ispalo je zrno“. Vraćajući se prema vozilo po izlasku iz bolnice vidio je da su </span><span class="span1">policajci pregledali prostor oko vozila, pa je čuo kako govore da su pronašli zrno, te zapazio da Pavićević Igor razgovara sa policajcima pored vozila.  Dodao je još da u momentu kada je čuo pucanj, nikoga nije vidio u blizini njihovog vozila, a nema nikakva saznanja o tome da li su Goranović ili pak Pavićević Igor imali kakvih svadja ili sukoba sa nekim. Dodao je da Božović Nebojšu ne poznaje.</span>
</p>
<p>&nbsp;</p>
<p>
<span class="span1">Na glavnom pretresu ponovio je prednje navode i pojasnio da se njihovo vozilo u trenutku kada je čuo pucanj nije brzo kretalo, već naprotiv, kretalo se sporo. Misli da na tom dijelu ima ulične rasvjete ali da je rasvjeta slaba, i ako je bilo  ružno vrijeme smatra da je vidljivost za vožnju bila dosta dobra. </span>
</p>
<p>&nbsp;</p>
<p>
<span class="span1">Svjedok Antunović Boris u svojoj izjavi pred VDT-om 18.01.2013. godine je naveo da se dana 15.01.2013. godine negdje oko 20,05 do 20,10 časova u Nikšiću kretao ulicom Dragice Pravice, u pravcu zgrade koju zovu „Sto Garsonjera“. Dolaskom izmedju zgrade Komunalnog preduzeća i kafe bara „Luka“, u jednom trenutku je začuo pucanj. Mahinalno se okrenuo i u dvorištu zgrade Komunalnog preduzeća, u žbunu kod žive ograde vidio lice visokog rasta sa plavom jaknom na sebi, crnom pletenom kapom u plavim farmerkama, te vidio da u ruci drži pištolj i iz pištolja ispaljuje jedan metak. Od toga lica je bio udaljen oko 10 metara, pa je vidio da je onaj metak ispalio u pravcu jednog crvenog vozila koje se kretalo ka podvožnjaku, a koje vozilo je u trenutku pucanja od toga lica bilo udaljeno oko 5 metara. To lice je bilo visoko oko 1,90 metara i jasno mu je vidio lice, te je vidio da se radi o licu koje zna iz vidjenja, iz grada, po nadimku „Nešo“ i „Nebo“, crne kose koja se vidjela da viri ispod kape, dužih je ruku i dosta se nespretno kretao trčeći izmedju zgrade  Komunalnog preduzeća i ograde, pa je za malo pao. Sa tim licem se ranije sretao u gradu, ali ga nikad lično nije upoznao. Dalje navodi da nije bio totalni mrak na tom mjestu, jer je prostor bio osvijetljen od svjetlosti koja je dolazila kroz prozore iz okolnih stanova, a kako ovo lice zna iz vidjenja, odmah ga je prepoznao. Inače, te prilike je padala kiša sa susnježicom i prostor je bio pokriven snijegom. Crveno vozilo prema kojem je ovo lice pucalo, nije se zaustavjalo već je produžilo u pravcu podvožnjaka. Sjutradan je čuo da je neko lice pucalo na Pavićević Igora koji ima radnju u kvartu gdje on živi, pa ga od tuda i zna. Zbog toga je odmah pošao u njegovu radnju, gdje je zatekao njegovog brata kojeg zna po nadimku „Cule“, pa je njemu ispričao što je vidio. Pavićević Igora je, u njegovom prisustvu, pozvao brat da dodje u njihovu radnju, pa kad je Igoru ponovio ovu priču i opisao lice koje je vidio da puca, i da ga zna po nadimcima „Nebo“ i „Nešo“,  Igor je rekao da je pretpostavio da je upravo on pucao, ali da nije bio siguran. Po nagovoru Pavićević Igora otišao je sa njim u policiju, da ispriča što je navedene noći vidio. Dodao je da zbog straha, jer se bojao za sebe i svoju porodicu, te noći ovaj slučaj nije prijavio policiji jer u tom trenutku nije znao na koga je pucano, iako je vidio ko je pucao.</span>
</p>
<p>&nbsp;</p>
<p>
<span class="span1">Na glavnom pretresu  ponovio je izjavu datu pred VDT-om, te pojasnio da je kritične noći dok je prolazilo putničko vozilo crvene boje, vidio da sa desne strane tog vozila (imajući u vidu smjer kretanja vozila), iz pištolja puca momak, a to je bio upravo optuženi. Isti je pucao sa odstojanja od 4 do 5 metara od tog vozila koje se kretalo, dok je on od tog lica bio na udaljenosti 7-8 do 10 metara. Tada nije znao čije je to vozilo crvene boje i ko je  u njemu bio, a sjutradan je  “od naroda, od drugova“, saznao da je u tom vozilu bio Pavićević Igor, pa je zato došao u njegovu radnju. Naveo je da to što je vidio te noći „nije bio baš prijatan prizor“, jer je vidio da se iz pištolja puca u vozilo. To lice, prilikom ispaljenja prvog metka je stajalo, a zatim je, </span><span class="span1">nastavljajući da puca, krenuo korak-dva naprijed. Dalje je naveo da je nakon razgovora kod policije, vršio radnju  prepoznavanja u prostorijama policije, a prije odlaska u policiju, sa Pavićević Igorom je bio kod oca optuženog  Božović Nebojše, i to na posao, u njegovu privatnu firmu, a tamo je pošao na molbu Pavićević Igora i njegovog brata Miloša.  Tada je u njihovom prisustvu pred ocem optuženog – Milivojem, kazao da je vidio kako je njegov sin Nebojša pucao u pravcu ovog crvenog vozila. Za vrijeme razgovora nije bio prisutan optuženi Božović Nebojša. Kasnije tog istog dana ponovo je išao kod Nebojšinog oca i to ponovo sa Pavićević, a u cilju da bi u medjuvremenu otac optuženog provjerio da li je zaista pucao njegov sin Nebojša. Inače, je pojasnio da ulica  kojom se kretalo crveno vozilo, ima trotoar, te da je on kao pješak naišao drugom ulicom koja se spaja sa ovom i koja nema trotoar, a u trenucima kada se ovo dogodilo nije bilo parkiranih vozila na prostoru izmedju tog crvenog vozila i ovog lica koje je sa strane pucalo. Na mjestu gdje se ovaj dogadaj desio, naveo je da rasvjete ima, a da konkretno ne može kazati, gdje se ta rasvjeta odnosno sijalice nalaze, te da on tuda stalno prolazi, a da tu ima svijetlosti i od okolnih stanova, kao i da je vidio da je ruka optuženog u trenutku pucanja bila ispružena i to u visini grudi a nije se mogao izjasniti u kojoj ruci je držao pištolj. Ovom svjedoku bila je predočena skica lica mjesta i na istoj je pokazao gdje se nalazio objašnjavajući da se pješice uputio pored Komunalnog preduzeća, da je optuženi bio u dvorištu Komunalnog preduzeća i da je vidio kada se optuženi uputio prema živoj ogradi, prema putu i da je u trenutku ispaljenja prvog projektila optuženi bio kod mjesta gdje je na skici označeno drvo, otprilike tu negdje, a da je zatim po ispaljenju, optuženi nastavio da prilazi živoj ogradi u pravcu trotoara, ispaljući projektile, a zatim se vratio nazad trčećim korakom i prije prolaska žive ograde, sa druge strane, se sapleo i pao, a potom se odmah digao i nastavio da bježi. U ponovljenom postupku na glavnom pretresu posebno je dodao da je sve što je izjavio "živa istina" i pri svojim navodima ostaje, te ponovio da je nakon dogadjaja, sutradan pošao kod Pavićević Igora i rekao mu što je vidio, a nije znao da li je sa njim sledećeg dana išao u policiju, ali je znao da je sa Pavićevićem išao kod tužioca gdje je dao izjavu. U ponovljenom postupku je naveo da se zbog proteka vremena ne može sjetiti detalja ali je u svemu ostao pri onom kako je ranije objašnjavao, odnosno tvrdio je da je od samog početka govorio upravo ono što je kritične prilike vidio. Nije se mogao izjasniti u pogledu postojanja parkiranog vozila, a kada je davao izjavu kod tužioca o tome ga niko nije ni pitao, tako da nije mogao objasniti zašto je na zapisnik o glavnom pretresu od 28.10.2013.godine, naveo da na trotoaru nije bilo parkiranog vozila. Svjedok je objasnio da je već na rekonstrukciji rekao da sa sigurnošću ne može tvrditi gdje je bilo mjesto sa kojeg je vidio da lice puca, objašnjvao je tada da je to bilo u dijelu koji je pokazao, a moguće i u krugu od 2-3m, kao i da je u vrijeme kritičnog dogadjaja bila mnogo niža od ograde u vrijeme kad se vršila rekonstrukcija. U momentu kada je čuo pucanje nije vidio nikog drugog  osim lica za koje je bio siguran da je optuženi obzirom da ga je izvidjenja od ranije poznavao, znao je kako on fizički izgleda. Na pokazanoj fotografiji sačinjenoj prilikom rekonstrukcije svjedok je pokazao mjesto za koje je potpuno siguran da se nalazilo lice koje je pucalo, a u trenutku kada je pobjeglo, te je pokazao mjesto koje predstavlja zid zgrade komunalnog, potom ćošak zgrade gdje se to lice spotaklo, potom podiglo i nastavilo da bježi pored zgrade dalje.</span>
</p>
<p>&nbsp;</p>
<p>
<span class="span1">Svjedok Goranović Rajko</span><span class="span3"> </span><span class="span1">otac oštećenog Goranović Ivana, </span><span class="span3"> </span><span class="span1">u svojoj izjavi datoj kod VDT-a Podgorica je naveo da je za ranjavanje svog sina dok je bio u vozilu kojim je upravljao Pavićević, saznao te noći 15.01.2013.godine u večernjim časovima i to upravo od njega, koji ga je mobilnim telefonom  zvao iz službe Hitne pomoći, i rekao </span><span class="span1">mu da je zadobio povredu u predjelu lakta. Nakon toga njegova supruga, koja je inače medicinski radnik, pošla je tamo, a potom ga pozvala i rekla da je njihov sin zadobio prostrelnu ranu, pa je i on tamo pošao. Kada je stigao u službu Hitne pomoći, zatekao je Božović Milivoja tj.oca optuženog, advokata Božović Slavoljuba, kao i Božović Djordja, koje sve poznaje. Ta lica su razgovarala sa njegovim bratom Goranović Božidarom, pa je on tokom njihovih razgovora shvatio da je sin Božović Milivoja – Nebojša, u večernjim satima povrijedio njegovog sina iz vatrenog oružja, dok se Ivan nalazio u putničkom vozilu sa svojim drugovima i to Pavićevićem, čije ime ne zna i sa još jednim momkom koji mu je poznat. Dana 17.01.2013. godine čuo je priču da su prije nego što su došli kod njih kući, Božović Milivoje  (otac optuženog ) i advokat Božović Slavoljub se sastali sa Pavićevićem u restoranu „Maršal“ koji se nalazi u mjesto Duklo i da je tom prilikom Pavićević od Božovića tražio da mu isplati 30.000 eura, plus 12.000 eura koje duguje pod kamatom njegovom sinu Nebojši, a da zauzvrat on neće nikom reći, ni policiji, ni Ivanu, niti bilo kome drugom, da je njegov sin Nebojša taj koji je pucao u pravcu vozila u kojem su se nalazili Goranović Ivan, Pavićević Igor  i još jedno lice i da je Božović Nebojša pucao tri puta. Na kraju razgovora u njihovoj kući, Božović Milivoje mu se obratio, kao i njegovom bratu, i rekao im da sve što bude trebalo za liječenje njegovog sina da će im pomoći i da mu je jako žao zbog ovog što se dogodilo. Božović Milivoje im je tada rekao da nije pristao ni na kakav dogovor sa Pavićevićem i da je taj njegov predlog shvatio kao ucjenu. Dodao je još da je čuo kad je Božović Milivoje rekao da je njegov sin Nebojša pucao u pravcu vozila u kojem se nalazio  njegov sin tj. Goranović Ivan. </span>
</p>
<p>&nbsp;</p>
<p>
<span class="span1">Na glavnom pretresu ponovio je naprijed navedenu izjavu i dodao da se otac optuženog intresovao za liječenje njegovog sina i za njegovo zdrastveno stanje zbog zadobijene povrede iz vatrenog oružja, ali nije snosio bilo kakve troškove za njegovo liječenje. I u ponovljenom postupku na glavnom pretresu je izjavio da oni kao porodica znaju da Ivan nije bio "meta" optuženom, već da je meta bio Pavićević, koji je Božoviću dugovao pare, a sjećao se da je u tom razgovoru u njihovoj kući, otac optuženog, Božović Milivoje, rekao da je njegov sin već bio prešao državnu granicu, da je tako uradjeno jer je trebalo pripremiti odbranu, kao i da je naveo da je to njegovo dijete, pa "mora voditi računa". Ponovio je da se Božović Milivoje nakon dogadjaja više puta intresovao za zdravlje njegovog sina Ivana i da je u periodu od 3-4 mjeseca nakon dogadjaja više puta zvao intresujući se za njegovo zdrastveno stanje zbog povrede koja mu je nanesena. </span>
</p>
<p>&nbsp;</p>
<p>
<span class="span1"> Svjedok Goranović Božidar u svojoj izjavi datoj VDT-u Podgorica je naveo da mu je povrijedjeni Goranović Ivan bratanić i zna da je isti zadobio tešku tjelesnu povredu od projektila  ispaljenog iz vatrenog oružja i to dana 15.01.2013. godine negdje u večernjim časovima, a to je saznao od Ivanove majke, Vere, sjutradan ujutro. Dalje je naveo da je dana 17.01.2013. godine negdje oko 10 časova, kod njega kući došao Božović Milivoje kojeg inače poznaje duže vremena, a sa njim je došao i advokat Božović Slavomir, kao i još jedan Milivojev rodjak kojeg zna po imenu Djoka. Inače, on stanuje u istoj kući sa svojim bratom Rajkom Goranovićem – Ivanovim ocem,  s tim što je on u prizemlju a  Rajko sa porodicom na spratu kuće.  Tada je pomislio da su došli nešto vezano za Ivana, ali nakon 5 minuta neobaveznog razgovora, Božović Milivoje mu je doslovce rekao da je došao da mu kaže da je njegov sin Božović Nebojša zvani „Nebo“ te večeri 15.01.2013. godine pucao u pravcu vozila, u kojem je ranjen njegov bratanić Goranović Ivan. To mu je bilo kao iz „vedra neba“, pa se „skamenio“, ali kada je došao sebi, pitao ga je zbog čega je njegov sina pucao, na </span><span class="span1">što mu je Milivoje kazao da je u tom vozilu bio momak sa prezimenom Pavićević, koji njegovom sinu Nebojši duguje 12.000 eura koje mu je dao na kamatu i da ga taj Pavićević cijelo vrijeme „zavlači“, u odnosu na vraćanje novca, te da se Ivan u tom vozilu slučajno našao. Milivoje mu je dalje rekao da mu je jako žao što se sve ovo dogodilo i da je došao kao otac da se izvini zbog ovog dogadjaja. Naglasio je da njegov sin za ovo što je uradio ima da odgovara, da je on kao otac spreman da učini sve za Ivanov oporavak, pa čak ako je potrebno da se ide do Londona tj. do najboljih ljekara kako bi  se Ivanu ruka oporavila i da bi bio dobro. U toku razgovora Božović Milivoje mu je rekao da je prvi dan stupio u kontakt sa Pavićevićem i sa još dva lica čija imena nije saopštio, da su mu oni tada ponudili nagodbu, tj. da njegov sin Nebojša oprosti Pavićeviću dug od 12.000 eura i da mu da još 30.000 eura, kako niko ne bi saznao, pa čak ni „mali Goranović“, kojeg je ranio. Ali on ih je kategorički odbio i rekao im da ne pristaje ni na kakve ucjene, nakon čega su se razišli, a Milivoje se zatim sa advokatom i ovim Djokom uputio kod njih. Kada su već bili pri kraju razgovora došao je njegov brat Rajko Goranović – Ivanov otac, pa mu je on ispričao zbog čega su došli. Milivoje je pred Rajkom ponovio svu ovu priču u vezi novca i pucanja, pa je u toj priči naveo da mu je sin Nebojša rekao da je u pravcu vozila pucao tri puta. Na kraju razgovora, Božović Milivoje je ponovo ponudio pomoć u liječenju njegov bratanića Goranović Ivana rekavši da će snositi sve troškove liječenja, čak i u inostranstvo ako se za to ukaže potreba. I u ponovljenom postupku je ostao pri ranijoj izjavi te dodao svi u Nikšiću znaju da je ovo uredjeno zbog duga, tj. davanja novca na kamatu.</span>
</p>
<p>&nbsp;</p>
<p>
<span class="span1">Svjedok Božović Milivoje, otac optuženog na zapisniku kod VDT-a kao i na zapisniku sa glavnog pretresa s obzirom na srodstvo sa optuženim, koji mu je sin, iskoristio je svoje zakonsko pravo, pa nije svjedočio.</span>
</p>
<p>&nbsp;</p>
<p>
<span class="span1">Svjedok Božović Djordje</span><span class="span3"> </span><span class="span1">u svojoj izjavi datoj na zapisniku kod VDT-a Podgorica 07.02.2013 godine kazao je da o samom dogadjaju ne zna ništa, jer nije bio očevidac, ali ga je dana 17.01.2013. godine pozvao Božović Milivoje – otac optuženog Božović Nebojše, da podje sa njim kod porodice Goranović s obzirom da je sa ocem povrijedjenog Goranović Ivana radio u Željezari. Kada su došli kod porodice  Goranović, kontaktirali su sa ocem i stricem Goranović Ivana, pitali ih kako je Ivan i o kakvoj se povredi radi. Pošto su ih ovi pozvali u kuću sa njima su razgovarali, pa je u toku razgovora Milivoje ponudio ako im je potrebna kakva pomoć, u smislu liječenja, da im on stoji na raspolaganju. Sjeća se da mu je  prethodno Milivoje rekao da je Goranović Ivan povrijedjen, ali se nije sjećao da li je pominjao na koji način je došlo do povrijedjivanja. Inače i Milivoje se poznavao sa porodicom Goranović, s obzirom da je Goranović Ivan radio kod Milivoja u njegovoj firmi „Grading“. Nije znao na koji način je Milivoje saznao da je Goranović Ivan povrijedjen. Razgovor sa porodicom Goranović vodio je Milivoje, a sav razgovor je bio upravljen na interesovanje o zdrastvenom stanju povrijedjenog Goranović Ivana i eventualnu pomoć za dalje liječenje u slučaju da je istina da je Nebojša, Milivojev sin, ispalio projektil kojim je povrijedjen Goranović Ivan.  Takodje se sjećao da je Milivoje  rekao da je spreman, čak i u slučaju ako njegov sin nije ispalio taj metak kojim je Ivan povrijedjen, da pomogne u daljem Ivanovom liječenju. </span>
</p>
<p>&nbsp;</p>
<p>
<span class="span1">Svjedok Banićević Nikola je naveo da nije očevidac dogadjaja u kojem je dana 15.01.2013. godine povrijedjen Goranović Ivan. Poznaje Pavićević Igora koji mu je kum i isti ga je te večeri negdje posle 20 časova zvao telefonom i rekao mu da je </span><span class="span1">neko pucao na njega dok je upravljao svojim vozilom, te da je tom prilikom u ruku pogodjen Goranović Ivan, koji je inače njegov komšija. Pošto ga je obavjestio o ovom dogadjaju, a po proteku 10-15 minuta, uputio se u bolnicu da vidi kako je ovaj povrijedjeni momak. Poznato mu je kroz razgovor sa Pavićević Igorom, da je Igor bio uzeo neki novac od Božović Nebojše na kamatu, ali nije znao o kojem se iznosu radi,  niti kolika je kamata, a za to je znao godinu dana prije ovog dogadjaja ili čak i duže. Kazao je još da poznaje Božović Nebojšu, ali ga te noći nije gledao, jer se sa porodicom nalazio u svojoj kući. </span>
</p>
<p>&nbsp;</p>
<p>
<span class="span1">Na glavnom pretresu ponovio je navode prethodne izjave i dodao da je jedanput posjetio povrijedjenog Goranovića i to u bolnici te da je tom prilikom bilo razgovara o tome ko je pucao, pa je Goranoviću u tom razgovoru rekao da je na vozilo „izgleda“ pucao Božović Nebojša, jer mu je to rekao Pavićević Igor, tj. Pavićević mu je rekao da sumnja upravo na Božović Nebojšu.</span>
</p>
<p>&nbsp;</p>
<p>
<span class="span1">Svjedok Banićević Vladimir koji je saslušan na zapisniku kod VDT-a Podgorica,  kazao je da nije očevidac spornog dogadjaja jer se to vrijeme 15.01.2013. godine nalazio u gimnaziji, u školskoj dvorani gdje je igrao fudbal. Nije se mogao sjetiti koliko je bilo sati kada ga je nazvao brat Nikola i kazao mu da ga je zvao kum Pavićević Igor i rekao da je neko pucao na njega dok se nalazio u vozilu. Kada ga je brat o tome obavjestio, sa svojim vozilom je pošao u bolnicu, pa je tamo saznao da nije pogodjen Pavićević Igor, već Goranović Ivan. Nije znao ko je pucao na Pavićević Igora  i ko je pogodio Goranovića. Inače poznaje Božović Nebojšu, i poznato mu je da je Pavićević Igor od njega bio pozajmio neki novac i to na kamatu ali nije znao o kojem se iznosu i kamati radi. Te večeri nije vidio Božović Nebojšu, a Pavićević Igor ni njemu ni njegovom bratu nije rekao ko je na njega pucao. </span>
</p>
<p>&nbsp;</p>
<p>
<span class="span1">Svjedok Pavićević Miloš</span><span class="span3"> </span><span class="span1">u izjavi datoj kod VDT-a Podgorica je kazao da je dana 15.01.2013. godine u večernjim satima neko pucao na njegovog brata Pavićević Igora koji se nalazio u svom vozilu, a u kojem su se još nalazili Goranović Ivan i Jaramaz Dejan. Tada se nije znalo ko je pucao, ali on je to saznao sjutradan. Naime, dana 16.01.2013. godine u njegovu plastičarsku radnju došao je Antunović Boris kojeg poznaje jer mu je komšija i tuda često prolazi, pa ga je pitao da li je neko pucao na njegovog brata. Pošto je Antunoviću potvrdno odgovorio, isti je kazao da je vidio taj dogadjaj, da je sve vidio, ali da nije vidio na koga se pucalo, već samo da se pucalo u pravcu crvenog vozila, a da on nije znao da je to vozilo njegovog brata. On je tada pozvao brata Pavićević Igora da dodje u radnju, pa im je Antunović Boris tada rekao da je vidio momka koji je pucao u pravcu vozila, da ga je vidio kako puca, a zatim da je vidio kada se sapleo prilikom bježanja. Opisao ga je kako izgleda, da je visok i tada je u tom opisivanju njegov brat shvatio o kome se radi. Antunović nije pominjao ime i prezime tog lica, samo je rekao da ga zna iz vidjenja iz grada, i to po nadimku „Nebo“. Rekao je da je vidio kako bježi pored zgrade Komunalnog preduzeća, da se sapleo jer je bio snijeg i da mu je vidio lice, na koji način ga je i prepoznao. Nakon ove priče Antunovića, nijesu htjeli da ovo lice  prijave policiji, jer su htjeli da se izmire da ne „liježe krv“, jer je njihova porodica toga dana doživjela veliki stres zbog straha za svoje živote. Toga istog dana su on i njegov brat, kao i Antunović Boris, zajedno pošli u firmu „Grading“ vlasništvo oca Božović Nebojše, jer je njegov brat prema opisu Antunovića shvatio da se radi o Božović Nebojši. Htjeli su da kažu njegovom ocu Božović Milivoju što je njegov sin uradio, pa kada su došli kod njega, isti je pozvao drugog sina Radojicu da dodje, pa je i on prisustvovao tom </span><span class="span1">razgovoru. Njegov brat Pavićević Igor im je ispričao što se te noći dogodilo i što je uzrok tome, ističući da je on od Nebojše uzeo pare na kamatu, te da se radilo o iznosu od oko 10.000 eura a da je kamata bila oko 10 -7 %. Nebojšin brat je prokomentarisao da je dobro što niko nije poginuo, dok je njihov otac rekao da ne zna i da ne vjeruje da je to njegov sin uradio, pa se na tome završio razgovor, s tim što je Nebojšin otac insistirao da se u večernjim satima tog istog dana ponovo nadju i sa Nebojšom, da se o tome porazgovara i da se nadje rješenje tj. da se to završi, da njihova porodica ne bi živjela u strahu. Nebojšin otac Milivoje je uzeo broj telefona njegovog brata Pavićević Igora, pa je rekao da će ga nazvati, što je i učinio negdje predveče i tražio da se ponovo vide u hotelu „ Maršal“.  Tražio je da dodju svi, pa su tamo došli on, brat mu Pavićević Igor, kao i Antunović Boris, kojom prilikom su na dogovoreno mjesto zatekli samo Nebojšinog oca Božović Milivoja. Igor je pitao gdje je Nebojša, a Milivoje je odgovorio da isti nije htio da dodje. Milivoje je tom prilikom rekao da njegov sin Nebojša negira da je to uradio, a i Milivoje je rekao da i on ne vjeruje da je Nebojša to učinio, na čemu se tu završila sva priča i pored toga što su mu oni rekli da je Nebojša vidjen da je to počinio. Sjutradan tj. 17.01.2013. godine, Božović Milivoje je ponovo zvao njegovog brata Igora da se nadju u lokalu „ Tani“, da ga tamo sam čeka, ali njegov brat Igor nije htio da podje, pa je umjesto njega pošao on da vidi što sad Milivoje hoće i što ima da kaže. Kad je došao u lokal „Tani“ tamo je zatekao Božović Milivoja i advokata Božović Slavomira, kojom prilikom je Milivoje ponovio priču da njegov sin nije to uradio, ali da je spreman da pomogne povrijedjenom Goranoviću ako bude što trebalo. Nakon toga je on ustao i pošao, a naveo je da tom prilikom nije bilo nikakvog traženja ili nudjenja novca sa njegove ili Milivojeve strane, u cilju da se ne bi prijavljivalo policiji ko je vinovnik ovog dogadjaja.</span>
</p>
<p>&nbsp;</p>
<p>
<span class="span1">Na glavnom pretresu ovaj svjedok je ponovio prethodno datu izjavu te dodao da je njegov brat Igor u to vrijeme imao putničko vozilo marke „Golf III“, crvene boje,  što se tiče Božović Nebojše njega zna samo iz vidjenja, a poznato mu je da je njegov brat Igor, Božović Nebojši dugovao novac u iznosu od oko 10.000 eura. </span>
</p>
<p>&nbsp;</p>
<p>
<span class="span1">U zapisniku o uvidjaju Uprave policije PJ Nikšić Ku.br. 11/13 od 15.01.2013. godine</span><span class="span3"> </span><span class="span1">konstatuje se da je dana 15.01.2013. godine u 20,08 časova ova Područna jedinica obaviještena telefonskim putem od strane radnika Hitne službe Opšte bolnice u Nikšiću da je kod njih dovezeno lice – Goranović Ivan iz Nikšića sa teškim tjelesnim povredama nanesenim iz vatrenog oružja u predjelu lakta desne ruke. Dalje se u zapisniku navodi da su radnici kriminalističke policije PJ Nikšić radeći na ovom slučaju došli do saznanja da je lice Goranović Ivan zadobio povredu dok se nalazio u putničkom motornom vozilu „Golf III“ – karavan, crvene boje, reg.oznaka NK BH 235 i da je sjedio na zadnjem sjedištu, dok je vozilom upravljao Pavićević Igor, a suvozač bio Jaramaz Dejan, a da se vozilo kretalo ulicom Dragice Pravice pored zgrade Komunalnog preduzeća. Izlaskom na lice mjesta, koje je prethodno bilo obezbijedjeno od strane službenika policije, konstatuje se da se isto nalazi u navedenoj ulici, tj. u ulici Dragice Pravice pored zgrade Komunalnog preduzeća, tačnije sa južne strane zida ove zgrade, dvorišta iste, kao i trotoara ulice Dragice Pravice. Na licu mjesta dvorišta zgrade Komunalnog preduzeća, na zelenoj površini izmedju drveća, pronadjene su tri pištoljske čaure kalibra 7,62 mm, koje su locirane u opsegu od 80 cm, od kojih je jedna čaura (koja je na skici označena  sa brojem 2 ) bila na udaljenosti 8,30 metara južno od stajne tačke (a za stajnu tačku je uzet donji južni ugao ove zgrade) i 2,10 metara sjeverno od metalne ograde Komunalnog preduzeća u unutrašnjosti dvorišta. Daljim pregledom na betonskom trotoaru zadnjeg </span><span class="span1">desnog ugla zgrade Komunalnog preduzeća (gledano iz ul. Baja Pivljanina ) fiksirana su dva traga od stopala (na skici označena sa brojevima 3 i 4). U zapisniku se konstatuje da lice Pavićević Igor sa putničkim motornim vozilom „Golf III“, nije zatečeno na lice mjesta, zbog prevoza oštećenog Goranovića do Službe Hitne pomoći, pa je ovo vozilo tamo i zatečeno, na udaljenosti 10 m od ulaza. Pregledom vozila na zadnjim desnim vratima istog i to na 15 cm ispod brave vidljivo je jedno oštećenje, za koje se konstatuje da najvjerovatnije potiče od ispaljenog projektila, a oštećenje je takodje vidljivo sa unutrašnje strane na tapaciru. Dalje se navodi da je ispred Opšte bolnice Nikšić na betonskom prostoru ispred ulaznih vrata i to na udaljenosti 8 metara od istih, pronadjen jedan ispaljen projektil (za koji je oštećeni Goranović rekao da mu je dolaskom ispred bolnice ispao iz rukava jakne).</span>
</p>
<p>&nbsp;</p>
<p>
<span class="span1">Na skici lica mjesta i fotodokumentaciji</span><span class="span3"> </span><span class="span1">Uprave policije PJ Nikšić br. 46/13 od 15.01.2013. godine, prikazano je lice mjesta predmetnog dogadjaja sa zatečenim materijalnim tragovima te na fotografijama prikazano putničko motorno vozilo marke „Golf III“ sa oštećenjem na zadnjim desnim vratima.</span>
</p>
<p>&nbsp;</p>
<p>
<span class="span1">U službenoj zabilješci Uprave policije PJ Nikšić Ku.br. 11/13 od 16.01.2013. godine konstatuje se da je ista sačinjena u vezi uručenja poziva licu Božović Nebojši (tj. optuženom), te da navedenog dana (tj. 16.01.2013. godine) u 21,55 časova na adresi na kojoj je nastanjen tj. Put pored Bistrice 2/7 Nikšić niko nije zatečen, a da je tog istog dana u 21,55 časova zatečen Božović Milivoje ( tj. otac optuženog Božović Nebojše) koji je policiju obavijestio da je njegov sin Nebojša, zajedno sa bratom i majkom toga dana oko 17 časova pošao za Hrvatsku, mjesto Bjelovar, odakle je  Nebojšina majka Dubravka.</span>
</p>
<p>&nbsp;</p>
<p>
<span class="span1">Iz zapisnika Uprave policije PJ Nikšić Ku.br. 11/13 od 18.01.2013. godine</span><span class="span3"> </span><span class="span1">slijedi da su radnici policije dana 18.01.2013. godine izvršili pretresanje prostorija stana vlasništvo Božović Milivoja (tj. oca optuženog) u Nikšiću – Put pored Bistrice, ali da je tom prilikom utvrdjeno da „nema pronadjenih predmeta“ tj. da nijesu pronadjeni predmeti koji bi bili intresantni policiji, a vezano za predmetni dogadjaj. </span>
</p>
<p>&nbsp;</p>
<p>
<span class="span1">Iz zapisnika Uprave policije PJ Nikšić  Ku. 11/13 od 18.01.2013. godine o pretresanju stana i drugih prostorija – stovarišta gradjevinskog materijala Božović Milivoja na adresi  Školska bb Nikšić, koje koristi Božović Nebojša, proizilazi da nijesu pronadjeni predmeti, koje bi vezano za konkretni slučaj trebalo oduzeti.</span>
</p>
<p>&nbsp;</p>
<p>
<span class="span1">Iz zapisnika Osnovnog državnog tužilaštva u Nikšiću Ktr. Br. 18/13 od 24.01.2013. godine o prepoznavanju lica sa priloženom fotodokumentacijom Uprave policije, proizilazi da je prepoznavanje izvršeno od strane svjedoka Antunović Borisa,  koji je prije radnje prepoznavanja opisao što je i koga 15.01.2013.godine oko 20,05 časova vidio, dao je detaljan opis lica koje je vidio navodeći da je bilo starosne dobi izmedju 25-30 godina, visine oko 190cm da je na sebi imao svijetlo plavu jaknu, farmerice, crne cipele, na glavi crnu kapu, da mu je jasno vidio lice, da je imao crne obrve i crnu kosu koja je virila ispod kape, duže ruke, i da se nespretno kretalo kada se udaljavalo sa lica mjesta izmedju zgrade Komunalnog preduzeća i ograde, te da to lice zna izvidjenja po nadimku Nebo, da se preziva Božović te da sa njim nikad nije komunicirao. Potom su mu pokazana šest lica koja su bila u redu – na liniji za prepoznavanje, pa je sa nesumnjivom sigurnošću prepoznao optuženog Božović Nebojšu, koji se nalazilo na poziciji broj 6.,  kao lice koje je kritične prilike  pucalo na </span><span class="span1">putničko  motorno vozilo crvene boje u ulici Dragice Pravice u Nikšiću. Iz zapisnika dalje slijedi da je po izmijenjenom rasporedu ovih lica, ponovo i to sa nesumnjivom sigurnošću svjedok Antunović prepoznao optuženog Božović Nebojšu, koji se tada nalazio na poziciji broj 4.</span>
</p>
<p>&nbsp;</p>
<p>
<span class="span1">Iz Izvještaja o balističkom vještačenju br. 282-1/12 od 26.02.2013. godine, Forenzičkog centra Danilovgrad, sačinjenog od strane vještaka balističara Bakić Božidara proizilazi da su povodom predmetnog dogadjaja ovom Centru na balističko vještačenje dostavljene tri čaure i jedan deformisani projektil, pa se zaključuje da na sve tri čaure kalibra 7,62 mm –TT, tj. na dnu ovih čaura postoje tragovi nastali ispaljenjem iz vatrenog oružja, a koji su nastali od udarne igle, čela zatvarača i izbacača, te da su u okviru ovih opštih tragova formirane individualne karakteristike koje imaju identifikacionu vrijednost. Dalje se u Izvještaju navodi da je projektil, koji je dostavljen na vještačenje deformisan na vrhu i bočno pri dnu, a da njegova masa koja je utvrdjena mjerenjem iznosi 5,5 grama. U ovom Izvještaju se na kraju konstatuje da su sve tri čaure ispaljene iz istog pištolja odgovarajućeg kalibra, da je sporni projektil takodje kalibra 7,62 mm TT, te da komparacijom spornih čaura i ovog projektila, sa čaurama i projektilima koji potiču iz nerasvijetljenih krivičnih djela nijesu pronadjene individualne karakteristike koje nastaju prilikom ispaljenja iz vatrenog oružja.</span>
</p>
<p>&nbsp;</p>
<p>
<span class="span1">Na glavnom pretresu vještak balističke struke Bakić Božidar, u cjelosti je ostao pri navedenom Izvještaju o vještačenju, te na posebno odgovorio da bilo kakvo oštećenje na projektilu nastaje od njegovog nailaska na čvrstu prepreku. U konkretnom slučaju primarno oštećenje se nalazi na vrhu projektila gdje je deformisana površina pod približno pravim uglom u odnosu na uzdužnu osu projektila, dok se pri dnu projektila nalazi manje sekundarno oštećenje. Projektil prolaskom ili kontaktom sa nekom čvrstom preprekom gubi dio kinetičke energije i brzine u zavisnosti od čvrstoće, te prepreke kroz koju je prošao. Projektil kalibra 7,62 mm TT ima veliku kinetičku energiju i brzinu, a samim tim i probojnu moć. S obzirom da se predmetni projektil u konkretnom slučaju nije zadržao u tijelu oštećenog, već je ispao iz njegovih odjevnih predmeta (konkretno iz rukava), vještak navodi da je projektil, prije nego što je pogodio oštećenog, najvjerovatnije prošao kroz neku čvrstu prepreku gdje je izgubio veći dio kinetičke energije i brzine i zaustavio se na tijelu oštećenog. Vještak je još dodao da je masa spornog projektila izmjerena i iznosi 5,5 grama, što znači da je projektil jedinstven i da nije gubio dio olovne mase ili košuljice, jer je ovo ( 5,5 grama ) standardna masa ovog projektila.</span>
</p>
<p>&nbsp;</p>
<p>
<span class="span1">U ponovljenom postupku sud je izvršio rekonstrukciju dana 09.05.2014.godine i  iz zapisnika sa rekonstrukcije utvrdjeno je da je sud izašao na lice mjesta  radi obavljanja rekonstrukcije, kojoj je pored zastupnika tužbe, optuženog, njegovog branioca, oštećenog Pavićević Igora, svjedoka Antunović Borisa, prisustvovao i vještak balističke struke Bakić Božidar. Nakon što je sud izvršio indentifikaciju mjesta dogadjaja, shodno zapisniku o uvidjaju i skici lica mjesta UP PJ Nikšić od 15.01.2013.godine a to je ulica Dragice Pravice, ispred zgrade Komunalnog preduzeća u Nikšiću, konstatovano je da je rekonstrukcija zakazana i započeta u 22,00 časa, da je u to vrijeme bilo oblačno i kišovito, da je kiša prestala neposredno prije početka vršenja rekonstrukcije (što je približno slično vremenskim uslovima kad se sporni dogadjaj i dogodio). Dalje je navedeno da se oko dvorišta zgrade Komunalnog preduzeća nalazi zelena živa ograda, u vrijeme vršenja rekonstrukcije </span><span class="span1">visoka oko 1,90 do 1,95 m, a uz živu ogradu se nalazi metalna ograda visine 75 cm, na dva mjesta uz trotoar, prema ulici Dragice Pravice, nedostaje živa ograda i to na jednom dijelu u dužini od 1,40 m (prema istočnom kraju dvorišta) i na drugom dijelu u dužini od 1,70 m (prema zapadnom kraju dvorišta), a izmedju ova dva dijela na kojima nema ograde, živa ograda se pruža u dužini od 9,30m. Lica mjesta je osvijetljeno uličnom rasvjetom koja je ispravna, u dvorištu zgrade Komunalnog preduzeća postoje dva metalna stuba sa svjetiljkama ulične rasvjete i to jedan stub uz istočnu ogradu, a drugi stub uz ogradu sa zapadne strane unutar dvorišta, a lice mjesta je osvijetljeno (ulica Dragice Pravice), i drugim uličnim svjetiljkama koje se nalaze u blizini. Umjesto vozila marke Golf 3 crvene boje, kojim je u spornom dogadjaju upravljao Pavićević Igor, korišćeno je njegovo vozilo marke Audi karavan teget boje, a umjesto lica koje je pucalo, kao markirant je postavljen vozač Višeg suda. Svjedoci su pozivani da se pojedinačno izjasne na okolnosti predmetnog dogadjaja, pa je prvi pristupio Pavićević Igor koji je pokazao da se vozilom kretao ulicom Dragice Pravice, da mu je zgrada Komunalnog preduzeća bila sa desne strane i dok je bio u kretanju pored zgrade komunalnog preduzeća, iza sebe je začuo pucnje i da se okrenuo na svoju desnu stranu kada je oštećeni Goranović Ivan zajaukao. Pokazao je mjesto gdje je tada vidio siluetu osobe i to na mjestu gdje nema žive ograde oko dvorišta Komunalnog preduzeća i po njegovom kazivanju je obilježeno mjesto gdje se nalazilo to lice koje je pucalo, a dodao je i da je tada vidio plamen iz njegovog oružja. To mjesto se nalazilo sa unutrašnje strane ograde, kod mjesta gdje nije bilo žive ograde i po njegovom kazivanju je i odredjena lokacija putničkog vozila u trenutku pucanja. Za ovim je pristupio i svjedok Antunović Boris koji je pokazao kuda se kao pješak kretao kritične prilike, a to je pored stambene zgrade koja se nalazi naspram dvorišta zgrade Komunalnog preduzeća i imao je namjeru da izadje na ulicu Dragice Pravice i prelaskom ove ulice je imao namjeru da nastavi kretanje trotoarom pored ograde sa istočne strane zgrade Komunalnog preduzeća, a u pravcu stambene zgrade u kojoj živi. Nekoliko koraka prije izlaska na kolovoz ulice Dragice Pravice, iza ograde komunalnog preduzeća vidio je visokog momka kako iza ograde puca u pravcu crvenog vozila marke Golf, koje je bilo u kretanju ovom ulicom, te da je tog momka tada prepoznao jer ga od ranije zna iz vidjenja, iz grada. Svjedok je pokazao mjesto gdje se on nalazio u trenutku pucanja, kao i mjesto gdje se nalazio taj momak koji je pucao, te je po kazivanju svjedoka postavljeno i vozilo na mjestu gdje se našlo u trenutku pucanja, te je nakon izvršenog mjerenja utvrdjeno da je svjedok udaljen od momka koji je pucao, u trenutku započetog pucanja, 13,85 m. Svjedok Antunović je pokazao i kuda je taj momak pobjegao, gdje se spotakao prilikom bježanja, a to mjesto se nalazi izmedju zida zgrade Komunalnog preduzeća i ograde koja se nalazi sa istočne strane dvorišta ove zgrade na udaljenosti od 15 m od mjesta odakle je pucao. Pokazao je da je to lice nastavilo da bježi pored ograde s unutrašnje strane dvorišta dok ga je svjedok jedno vrijeme pratio pogledom, krećući se pješke uz istu ogradu, ali sa druge strane, trotoarom uz kolovoz. Nije se mogao sjetiti da li je u vrijeme spornog dogadjaja na trotoaru, uz ogradu Komunalnog preduzeća bilo parkirano neko vozilo. Po kazivanju oba svjedoka je sačinjena i skica lica mjesta i fotoelaborat koja je sastavni dio zapisnika. Takodje je konstatovano da u blizini mjesta dogadjaja postoje stambene zgrade, najbliža se nalazi neposredno sa druge strane ulice Dragice Pravice, koja je manjom stranom, odnosno manjom širinom zgrade okrenuta ka mjestu dogadjaja i na toj strani nema prozora niti balkona, medjutim dvije strambene zgrade od kojih se jedna nalazi sa jedne, a druga sa druge strane, prema mjestu dogadjaja, su okrenute svojim većim-širim stranama, na kojima postoje prozori i balkoni sa upaljenim </span><span class="span1">svjetlima. Jedna od zgrada je od zadnjeg kraja zaustavljenog vozila oštećenog udaljena 28m, a druga 42m. Bez obzira na oblačno vrijeme i noć konstatovano je da je mjesto dogadjaja bilo osvijetljeno u dovoljnoj mjeri da su se sasvim jasno mogla raspoznavati lica u zoni mjesta dogadjaja i duž cijele ograde-dvorišta zgrade Komunalnog preduzeća, te da je svjedok Antunović nailazeći sa druge strane ulice, sasvim sigurno mogao uočiti i jasno vidjeti lice koje je pucalo na vozilo, kako u trenutku pucanja, tako i u trenucima dok je bježao kroz dvorište zgrade Komunalnog preduzeća. Takodje stoji konstatacija da je zapisnik, prilikom vršenja rekonstrukcije, kao i bilježenje podataka od strane krim. tehničara, na licu mjesta-na trotoaru uz zelenu ogradu, vršeno bez upotrebe posebnog svjetla, jer je za to bilo dovoljno postojeće osvjetljenje. Skice lica mjesta su sačinjene po kazivanju svjedoka Pavićević Igora i svjedoka Antunović Borisa, kao i fotoelaborat.</span>
</p>
<p>&nbsp;</p>
<p>
<span class="span1">Iz balističnog vještačenja sačinjenog nakon rekonstrukcije, sudskog vještaka balističara Bakić Božidara, je utvrdjeno da je u vrijeme rekonstrukcije, visina žive ograde iznosila oko 192cm, dok je živa ograda prema skici lica mjesta sa uvidjaja bila znatno niža, iznosila je 155cm, da je na licu mjesta izvršen uvid u mjesto gdje su pronadjene čaure prilikom vršenja uvidjaja, a nakon spornog dogadjaja. Takodje je utvrdjeno da su Pavićević Igor i Antunović Boris pokazali identično mjesto odakle je lice ispalilo sporne projektile, medjutim vještak je objasnio da ako se uzmu u obzir nepobitni materijalni tragovi, a to su tri čaure kalibra 7,62 mm TT, pronadjene na travnatoj površini, (nije bilo odskoka čaura), kao i način na koji pištolji ovog kalibra izbacuju čaure pronadjene na licu mjesta, iste nisu mogle biti ispaljene sa mjesta odakle su to pokazali Pavićević i Antunović. U slučaju da se pucalo sa mjesta kako su to oni pokazali, čaure bi se našle na sasvim suprotnom mjestu od mjesta pronalaženja (obilježeno na skici sa A na S-4). Vještak je takodje objasnio da bi se čaure mogle naći na mjestu gdje su pronadjene, ako su ispaljene iz pozicije iza žive ograde, ali na drugom mjestu gdje ne postoji živa ograda (obilježeno na skici sa B na S-4).</span>
</p>
<p>&nbsp;</p>
<p>
<span class="span1">Na novom glavnom pretresu vještak je posebno odgovorio da se ne može izjasniti da li je svjedok Antunović mogao da vidi prolaz kroz živu ogradu na mjestu gdje su pronadjene čaure, jer je to individualna stvar, ali da na osnovu fotografije broj 2 u izvještaju o balističkom vještačenja nakon rekonstrukcije i njegovog prisustva na rekonstrukciji, zaključuje da se sa pozicije gdje se nalazio svjedok Antunović vide oba "prolaza" (nedostatak žive ograde), odnosno i mjesto koje je pokazao svjedok Antunović da je vidio optuženog, kao i drugo mjesto gdje nedostaje živa ograda, a gdje su pronadjene sporne čaure, te je medjusobno rastojanje izmedju ove dvije pozicije 9,3m. Ponovio je da se čaure, pronadjene na licu mjesta, ne bi mogle naći na toj poziciji ukoliko su ispaljene sa pozicije koje su pokazali Antunović i Pavićević, a ovo je potkrijepljeno činjenicom o vrsti podloge ( travnate) i činjenice da je u trenutku spornog dogadjaja tlo bilo pokriveno sniježnim pokrivačem, koje činjenice ukazuju da su se čaure nakon izbacivanja iz pištolja zadržale na mjestu prvog kontakta sa tlom, dakle, nije bilo odskoka čaura. Po rasporedu čaura prema skici lica mjesta smatrao je da su čaure ispaljene sa jedne pozicije, odnosno stajne tačke pozicije lica mjesta.</span>
</p>
<p>&nbsp;</p>
<p>
<span class="span1">Iz Izvještaja o trasološkom vještačenju broj 280/13 od 01.03.2013.godine Forenzičkog centra Danilovgrad, proizilazi da su ovom Centru radi vještačenja dostavljeni odjevni predmeti izuzeti od oštećenog Goranović Ivana i to: jakna sa kapuljačom marke „Northland“ crne boje i dukserica sa kapuljačom crne boje marke </span><span class="span1">„Maraton“ veličine „L“. U Izvještaju se konstatuje da se na zadnjoj strani jakne i to na desnom rukavu, uočavaju dva mehanička oštećenja i to: jedno oštećenje na 28 cm od donje ivice desnog rukava i na 9 cm od unutrašnjeg šava desnog rukava, koje oštećenje je ovalnog oblika veličine oko 0,8 cm i drugo oštećenje na 29 cm od donje ivice desnog rukava i 8 cm od unutrašnjeg šava desnog rukava, koje oštećenje je ovalnog oblika, veličine oko 1 cm. Takodje i na zadnjoj strani dukserice uočljiva su dva mehanička oštećenja i to jedno oštećenje na desnom rukavu koje je ovalnog oblika veličine oko 1 cm, a nalazi se na 30 cm od donje ivice rukava i 0,6 cm od spoljašnjeg šava desnog rukava. U Izvještaju se na kraju zaključuje da su ova mehanička oštećenja karakteristična za oštećenja nastala dejstvom projektila ispaljenog iz vatrenog oružja. </span>
</p>
<p>&nbsp;</p>
<p>
<span class="span1">Na glavnom pretresu vještak – trasolog Jakovljević Miljan ostao je pri nalazu i mišljenju iz navedenog Izvještaja i posebno odgovorio da su mehanička oštećenja na jakni i dukserici, oštećenja nastala od projektila iz vatrenog oružja, karakteristična po tome što su nepravilnog ovalnog oblika sa pokrzanim nitima, a što se tiče veličine tj. prečnika ovih oštećenja, njihov prečnik kroz različite materijale (kroz koje projektil prodje) može, ali ne mora biti isti.</span>
</p>
<p>&nbsp;</p>
<p>
<span class="span1">Iz Izvještaja o vještačenju daljine pucanja broj 697/13 od 06.03.2013. godine Forenzičkog centra Danilovgrad, proizilazi da je ovom Centru na vještačenje dostavljena garderoba oštećenog  Goranović Ivana i to jakna crne boje na kojoj se sa zadnje strane na desnom rukavu uočavaju dva oštećenja, veličine 0,8 cm i 1,00 cm kao i dukserica sa kapuljačom veličine „L“, na kojoj se sa njene zadnje strane i to na desnom rukavu primjećuju oštećenja veličine 1,00 cm, te da su samolepljive folije koje se koriste za skidanje zaostalih barutnih čestica čvrsto fiksirane u okolini ovih oštećenja. Ove folije posjeduju jake adhezione sile koje na svojoj površini zalijepe latentne tragove barutnih čestica. Medjutim, nakon izvršenih ispitivanja u okolini naprijed navedenih oštećenja na jakni i dukserici oštećenog nije dokazano prisustvo barutnih čestica, zato se zaključuje, ukoliko su pomenuta oštećenja na jakni i dukserici oštećenog Goranović Ivana nastala od projektila iz vatrenog oružja, tada su usta cijevi od istih bila na rastojanju većem od 90 cm.</span>
</p>
<p>&nbsp;</p>
<p>
<span class="span1">Na glavnom pretresu, vještak hemijske struke Ivanović Ljudmila ostala je u svemu pri nalazu mišljenju iz navedenog Izvještaja, te pojasnila da prilikom opaljenja metka iz vatrenog oružja sa kratkim cijevima kao što su pištolji ili revolveri, domet barutnih čestica od usta cijevi vatrenog oružja je 90 cm. Pošto u konkretnom slučaju u okolini oštećenja na predmetnoj garderobi – tj. jakni i dukserici oštećenog Goranović Ivana, nijesu pronadjene barutne čestice, to je prilikom opaljenja rastojanje od usta cijevi do oštećenja na garderobi bilo preko 90 cm.</span>
</p>
<p>&nbsp;</p>
<p>
<span class="span1">U Izvještaju o analizi br. 281/13 od 06.02.2013. godine Forenzičkog centra Danilovgrad, koji se odnosi na daljinu pucanja od putničkog vozila ( u kojem vozilu je u trenutku pucanja medju ostalim licima bio i oštećeni Goranović Ivan koji je zadobio povredu), konstatuje se da je Forenzičkom centru dostavljena samolepljiva folija skinuta sa oštećenja u predjelu desnih vrata ispod brave za otvaranje putničkog motornog vozila marke „Golf III“ reg. oznaka NK BH 236 (označen kao trag br. 5). Radi se o savremenim samolepljivim folijama koje se koriste za skidanje zaostalih barutnih čestica, a koje folije su u konkretnom slučaju bile čvrsto fiksirane u okolini pomenutog oštećenja. Pomenute folije posjeduju jake adhezione sile koje na svojoj </span><span class="span1">površini zalijepe latentne tragove barutnih čestica. Medjutim, nakon izvršenih ispitivanja, na dostavljenoj samolepljivoj foliji sa pomenutog oštećenja navedenog vozila, nije dokazano prisustvo barutnih čestica, pa se zaključuje za navedeno oštećenje na vozilu, ukoliko je nastalo od projektila iz vatrenog oružja, da su u tom slučaju usta cijevi od oštećenja bila na rastojanju većem od 90cm.</span>
</p>
<p>&nbsp;</p>
<p>
<span class="span1">Na glavnom pretresu, vještak hemijske struke Ivanović Ljudmila</span><span class="span3"> </span><span class="span1">koja je sačinila navedeni izvještaj, ostala je u svemu pri navodima iz ovog izvještaja.</span>
</p>
<p>&nbsp;</p>
<p>
<span class="span1">Iz Izvještaja Forenzičkog centra Danilovgrad o vještačenju prisustva GSR čestica, broj 282/13 od 18.02.2013. godine, slijedi da su Forenzičkom centru Danilovgrad dostavljeni tzv. „SEM stubići“, pomoću kojih su izuzeti eventualni tragovi sa šaka sledećih lica: Goranović Ivana, Jaramaz Dejana, Pavićević Igora, Banićević Nikole i Banićević Vladimira, pa je njihovom analizom utvrdjeno da na šakama ovih lica nijesu pronadjene karakteristične GSR čestice. S obzirom na takve rezultate analize, zaključuje se da se u konkretnom slučaju ne može pretpostaviti mogućnost da su ova lica bila povezana sa procesom opaljenja iz vatrenog oružja.</span>
</p>
<p>&nbsp;</p>
<p>
<span class="span1">Na glavnom pretresu vještak hemijske struke Smolović Dejan koji je sačinio navedeni Izvještaj ostao je u cjelosti pri navodima iz ovog Izvještaja, a posebno odgovorio da s obzirom da je projektil pronadjen ispred bolnice, pošto je prethodno kako to slijedi iz spisa predmeta, ispao iz rukava povrijedjenog,  mogućnost da su na rukama lica koje ga je podiglo sa podloge ostali tragovi barutnih čestica, bila veoma mala obzirom, da je projektil prethodno prošao kroz tvrdu prepreku, a zatim pogodio oštećenog. </span>
</p>
<p>&nbsp;</p>
<p>
<span class="span1">Iz nalaza i mišljenja vještaka medicinske struke dr. Čukić Dragane proizilazi da je oštećeni Goranović Ivan u predmetnom dogadjaju zadobio strijelnu ranu – prostrelinu, sa ulaznom ranom na nadlanenoj strani desne podlaktice i izlaznom ranom u predjelu desnog lakta, sa prelomom gornjeg okrajka desne lakatne kosti i donjeg okrajka desne nadlakatne kosti, te da navedena povreda predstavlja običnu tešku tjelesnu povredu i da je ista nastala djelovanjem projektila iz ručnog vatrenog oružja.</span>
</p>
<p>&nbsp;</p>
<p>
<span class="span1">Iz nalaza i mišljenja vještaka medicinske struke dr. Borovinić Budimira (koji je od strane suda angažovan iz razloga što vještak dr. Dragana Čukić usled teže bolesti i dužeg bolničkog liječenja, nije bila u mogućnosti da se odazove na glavni pretres), proističe da je oštećeni Goranović Ivan u kritičnom dogadjaju zadobio ranu prostelinu desnog lakta sa prelomom donjeg okrajka nadlaktične kosti i prelom lakatne kosti desne ruke. Ulazni otvor rane prostreline je na koži zadnje desne strane gornjeg dijela podlaktice desne ruke, a izlazni otvor ( tj.izlazna rana),na koži samog lakta, a najvjerovatnije u njegovom prednje unutrašnjem dijelu lakatne jame (udubljenja – prevoja). Nanesena je djelovanjem jednog projektila iz vatrenog oružja i to u momentu kad je povrijedjeni (tj. oštećeni Goranović Ivan), zadnjom i nešto više unutrašnjom stranom gornjeg dijela podlaktice desne ruke bio okrenut ka otvoru usta cijevi vatrenog oružja iz kojeg je projektil ispaljen. Imajući u vidu ne samo pregledanu medicinsku dokumentaciju, već i navode iz ostalih spisa predmeta, te posebno fotodokumentaciju Uprave policije CB Nikšić, vještak navodi da je povrijedjeni u momentu zadobijanja ove povrede u motornom vozilu, bio u sjedećem položaju, desnom stranom tijela okrenut kao otvoru usta cijevi vatrenog oružja iz kojeg je ispaljen projektil, a desnom rukom savijenom u zglobu lakta, laktom srednje ili do oko </span><span class="span1">45 stepeni odmaknutim od tijela, a podlaktica gotovo horizontalno postavljena i gornjim dijelom zadnje strane podlaktice ruke okrenut ka otvoru usta cijevi vatrenog oružja. Na svom putu projektil je, djelovanjem na desnu ruku povrijedjenog prvo oštetio kožu gornjeg dijela podlaktice  (ulazna rana) prošao kroz potkožno meko tkivo, udario i slomio lakatnu kost u njenom najmasovnijem lakatnom okrajku, kojim se ova kost zglobljava sa nadlakatnom kosti u lakatnom zglobu, zatim slomio nadlaktičnu kost u njenom donjem okrajku koji ulazi u sastav zgloba lakta, te kroz meko potkožno tkivo i kožu izlazne rane, izašao napolje. Približni i najvjerovatniji pravac i smjer strijelnog kanala, a pri navedenom položaju ruke i tijela, su od desno, lako od naprijed i lako odozdo ka lijevo, lako pozadi i lako na gore. Ne može se sasvim isključiti i mogućnost nastanka ove povrede desne ruke povrijedjenog i u momentu kad je ruka bila i u nekom približno naprijed opisanom položaju, ali samo pod uslovom da je desna ruka bila pomenutim dijelom podlaktice, okrenuta ka otvoru usta cijevi vatrenog oružja. Na kraju, u nalaz i mišljenju se konstatuje da navedena povreda oštećenog Goranović Ivana predstavlja običnu tešku tjelesnu povredu.</span>
</p>
<p>&nbsp;</p>
<p>
<span class="span1">Na glavnom pretresu vještak medicinske struke dr. Borovinić Budimir je ostao pri navedenom nalazu i mišljenju te pojasnio: ukoliko se pažljivo pročitaju i prouče njegov nalaz i mišljenje i nalaz i mišljenje dr. Dragane Čukić, da se vidi da u njihovim nalazima nema bitne razlike, te da su i on i vještak dr. Dragana Čukić koristili istu medicinsku dokumentaciju. Razlika je jedino u tome što je on u svom nalazu i mišljenju preciznije govorio o strijelnom kanalu, pa navodi da je u svom nalazu koristio termin „približan“ i „najvjerovatniji“ pravac i smjer strijelnog kanala, a znajući da je ruka  pokretni  dio tijela, da se može naći u različitom položaju u odnosu na tijelo povrijedjenog.  </span>
</p>
<p>&nbsp;</p>
<p>
<span class="span1">Sud je u ponovoljenom postupku prihvatio predlog odbrane da se provjeri da li je kritičnog dana u kritično vrijeme funkcionisala javna rasvjeta u ulici Dragice Pravice kod JKP Nikšić, a iz dopisa Opštine Nikšić-Sekretarijat za komunalne poslove i saobraćaj, obzirom da je sud od Elektroprivrede Crne Gore dobio obavještenje da ulična rasvjeta nije njihovo vlasništvo, već Opštine Nikšić, koja istu održava, je proizilazilo da se sa južne strane zida zgrade JKP-Komunalno Nikšić i vrtića Lastavica nalazi sedam stubova javne rasvjete, a u arhivi nisu posjedovali nijedan zahtjev za popravku javne rasvjete u periodu koji im je bio naznačen, a to je 15.01.2013.godine od 19,00 do 21,00 čas.</span>
</p>
<p>&nbsp;</p>
<p>
<span class="span1">Nakon sprovedenog postupka, cijeneći odbranu optuženog i rezultat izvedenih dokaza, sud je utvrdio da je optuženi Božović Nebojša izvršio krivično djelo koje mu se stavlja na teret, u vrijeme, mjesto i način opisan u izreci.</span>
</p>
<p>&nbsp;</p>
<p>
<span class="span1">Naime, nesporna je činjenica da je oštećeni Pavićević Igor dana 15.01.2013. godine oko 20,08 časova u Nikšiću, nakon što je završio sa radom u svojoj privatnoj radnji, krenuo putničkim vozilom marke „Golf III“ reg.oznaka NK BK 235, pa dok se vozilom kretao ulicom Dragice Pravice pored zgrade Komunalnog preduzeća, a sa njim u vozilu bili Jaramaz Dejan na mjestu suvozača i Goranović Ivan na zadnjem sjedištu iza suvozača, da je njegovo vozilo pogodjeno jednim od tri ispaljena projektila iz vatrenog oružja kalibra 7,62 mm. Taj projektil, dok su se njih trojica kretala vozilom kojim je upravljao Pavićević pogodio je zadnja desna bočna vrata tog vozila i po prolasku kroz vrata pogodio oštećenog Goranović Ivana u predjelu desne ruke, nanoseći mu tešku tjelesnu povredu u vidu strijelne rane prosterline desne ruke sa </span><span class="span1">prelomom gornjeg okrajka desne lakatne kosti i donjeg okrajka desne nadlakatne kosti.</span>
</p>
<p>&nbsp;</p>
<p>
<span class="span1">Ove činjenice na nesumnjiv način su utvrdjene na osnovu zapisnika o uvidjaju, iskaza oštećenih Pavićević Igora i Goranović Ivana, te iskaza svjedoka Jaramaz Dejana i Antunović Borisa, Izvještaja Forenzičkog centra o balističkom vještačenju, vještaka balističara Bakić Božidara sa njegovim izjašnjenjem na glavnom pretresu, provedene rekonstrukcije na lice mjesta, Izvještaja o trasološkom vještačenju sa izjašnjenjem vještaka trasologa Jakovljević Miljana,  Nalaza i Mišljenja vještaka medicinske struke dr. Čukić Dragane i dr. Borovinić Budimira kao i neposrednog izjašnjenja vještaka Borovinića na glavnom pretresu. Tako svjedoci Pavićević, Goranović i Jaramaz koji su u svojim kazivanjima dosljedni ( u prethodnom postupku i na glavnom pretresu) i čije izjave stoje u skladnoj medjusobnoj vezi, navode da su neposredno prije kritičnog dogadjaja zajedno krenuli od radnje Pavićevića i to vozilom marke „Golf III“ kojim je upravljao Pavićević, te dok su vozilom prolazili pored zgrade Komunalnog preduzeća da su začuli pucanj, pa svjedok – oštećeni Pavićević navodi da je začuo dva ili tri pucnja i da je u jednom žbunu sa desne strane primjetio jednu „ljudsku siluetu“, malo visočiju, a svjedok Jaramaz navodi da dok su vozilom prolazili pored zgrade Komunalnog preduzeća i dok je on sjedeći u vozilu na mjestu suvozača, bio nešto sagnut u vezi kišobrana, da je začuo pucanj, a odmah zatim čuo kako Goranović, koji je sjedio iza njega jauče, govoreći da ga je nešto pogodilo. Takodje i svjedok – oštećeni Goranović koji je u vozilu sjedio na zadnjem sjedištu iza suvozača navodi da je u jednom momentu začuo „udar“ tj. pucanj i osjetio jak bol u predjelu lakta, te da je pucanj došao sa njegove desne strane, pa kada je zbog te povrede dovezen ispred bolnice ( a dovezao ga je oštećeni Pavićević nezaustavljajući vozilo na licu mjesta dogadjaja), da mu je prilikom izlaska iz vozila, iz rukava desne ruke ispalo „zrno od metka“. Iz zapisnika o uvidjaju, u kojem je navedeno mjesto i vrijeme nastanka dogadjaja, te konstatovani zatečeni materijalni tragovi i na koji zapisnik inače nije bilo primjedbi, utvrdjeno je da su na licu mjesta, u ul. Dragice Pravice, ispred zgrade Komunalnog preduzeća, na zelenoj površini izmedju drveća, zatečene tri pištoljske čaure kalibra 7,62 mm, koje su locirane u opsegu od 80 cm, te da je na putničkom vozilu marke „Golf III“  koje je zatečeno ispred Službe Hitne pomoći, na desnim vratima i na 15 cm ispod brave vidljivo jedno oštećenje za koje se navodi da  najvjerovatnij potiče od projektila iz vatrenog oružja. Da se radi o oštećenju, koje je nastalo od projektila kalibra 7,62mm i da je na vozilo u kojem su bili Pavićević, Jaramaz i Goranović, pucano iz pištolja tog kalibra, utvrdjuje se iz nalaza i mišljenja vještaka balističke struke, iz kojeg slijedi da sve tri čaure koje su zatečene na licu mjesta, kao i dostavljeni deformisani projektil (koji je ispred bolnice, ispao iz rukava oštećenog Goranovića) su kalibra 7,62mm – TT, te da su sve tri čaure ispaljene iz istog pištolja. Na kraju, da je oštećeni Goranović kritične prilike zaista zadobio naprijed označenu strijelnu povredu od projektila ispaljenog iz vatrenog oružja, potvrdjuje se Izvještajem o trasološkom vještačenju i nalazima i mišljenjima vještaka medicinske struke. Tako u Izvještaju o trasološkom vještačenju, se zaključuje da mehanička oštećenja odjevnih predmeta - jakne i dukserice oštećenog Goranovića, su karakteristična za oštećenja nastala dejstvom projektila ispaljenog iz vatrenog oružja, a iz nalaza i mišljenja vještaka medicinske struke dr. Čukić Dragane i dr. Borovinić Budimira, koji nalazi su u osnovi saglasni, utvrdjuje se da povreda koju je kritične prilike u predjelu desne ruke zadobio oštećeni Goranović, predstavlja običnu tešku tjelesnu povredu i da je ista nastala dejstvom projektila iz vatrenog oružja.</span>
</p>
<p>&nbsp;</p>
<p>
<span class="span1">Odbrana optuženog je tvrdila da su nalazi i mišljenja vještaka medicinske struke dr. Čukić Dragane i dr. Borovinić Budimira, medjusobno kontradiktorni. Medjutim, sud nalazi da su takvi navodi neosnovani, jer i iz jednog i iz drugog nalaza i mišljenja proističe da je oštećeni Goranović Ivan u spornom događaju zadobio strijelnu ranu – prosterlinu, desnog lakta sa prelomom donjeg okrajka nadlakatne kosti i prelomom gornjeg okrajka lakatne kosti desne ruke, te da je ta povreda nastala djelovanjem projektila iz vatrenog oružja, i da predstavlja običnu tešku tjelesnu povredu. Stoji činjenica da se u nalazu i mišljenju vještaka dr. Borovinića preciznije govori o strijelnom kanalu ove povrede, ali to ne znači da postoji protivrječnost sa nalazom i mišljenjem vještaka dr. Čukić Dragane. Naprotiv ova dva nalaza i mišljenja u bitnim elementima su u osnovi međusobno saglasna i nesumnjivo je utvrdjeno, kako to i proističe iz oba nalaza i mišljenja da se radi o prostrelnoj povredi nanesenoj projektilom iz vatrenog oružja, što se potvrđuje i činjenicom da je iz rukava desne ruke, oštećenog Goranovića po njegovom izlasku iz vozila, ispao projektil koji ga je pogodio u predjelu te ruke, i to dok je sjedio u vozilu na zadnjem sjedištu iza  sjedišta suvozača, dok je vozilo bilo u kretanju, kako se to i utvrđuje iz njegovog iskaza i iskaza svjedoka Pavićević Igora i Jaramaz Dejana, koji su sa njim kritične prilike bili u vozilu. Pri tom su, kada je u pitanju mehanizam nastanka navedene povrede oštećenog Goranovića, sasvim irelevantni navodi odbrane da vještaci medicinske struke prilikom davanja svojih nalaza i mišljenja (koji nalazi su u bitnim elementima međusobno saglasni), nijesu imali na uvid rentgenske snimke. Ovo posebno kod činjenice što se navedenim nalazima ne dovodi u sumnju, već potvrdjuje činjenica da je naprijed opisana povreda u predjelu desne ruke oštećenog Goranovića nanesena projektilom ispaljenim iz vatrenog oružja, a izvedenim dokazima nesumnjivo je utvrdjeno da je tu povredu – prostrelinu u predjelu desne ruke isti zadobio dok se nalazio na zadnjem sjedištu, pri desnim vratima, iza sjedišta suvozača, te da je ispaljeni projektil prethodno prošao kroz zadnja desna vrata vozila dok se isto kretalo navedenom ulicom. Zbog svega toga, irelevantni su navodi odbrane da vještaci medicinske struke prilikom davanja svojih nalaza i mišljenja, nijesu imali rentgenske snimke povrede oštećenog Goranovića.</span>
</p>
<p>&nbsp;</p>
<p>
<span class="span1">Iskazi svjedoka Pavićević Igora, Goranović Ivana i Jaramaz Dejana, koji su kritične prilike bili u vozilu „Golf III“ kojim je upravljao oštećeni Pavićević i koji stoje u medjusobnoj skladnoj vezi sud prihvata, cijeneći da su isti objektivno, shodno svojim zapažanjima predstavili sporni dogadjaj, a takodje prihvata i navedene izvještaje o vještačenju Forenzičkog centra, sa nalazima i mišljenima vještaka medicinske struke, cijeneći da su isti stručni i uvjerljivi dati po pravilima nauke i struke. Tako se na nesumnjiv načini utvrdjuje da je kritične noći u Nikšiću, u ul. Dragice Pravice pucano u pravcu vozila marke „Golf III“, kojim je upravljao Pavićević Igor, a u kojem su se, osim njega nalazili još Jaramaz Dejan, na mjestu suvozača, a na zadnjem sjedištu iza Jaramaza, oštećeni Goranović Igor, te da je od tri ispaljena projektila, jedan projektil pogodio navedeno vozilo u kojem su bila njih trojica, a koje je bilo u kretanju, i to u predjelu desnih zadnjih vrata 15 cm niže brave, koji projektil je tom prilikom prošao kroz vrata i oštećenog Goranovića pogodio u predjelu desne ruke, nanoseći mu naprijed opisanu tešku tjelesnu povredu. Ove činjenice su na nesumnjiv način utvrdjene i nisu sporne.</span>
</p>
<p>&nbsp;</p>
<p>
<span class="span1">U svojoj odbrani optuženi je negirao da je izvršio krivično djelo odnosno da je pucao kritične prilike, medjutim, sud je na nesumnjiv način utvrdio da je upravo on kritične prilike pucao iz vatrenog oružja – pištolja, na vozilo oštećenog Pavićević Igora, koji </span><span class="span1">se nalazio u vozilu, a sa namjerom da istog liši života. Sud je ovo utvrdio na osnovu izjave očevica dogadjaja – svjedoka Antunović Borisa, te dovodjenjem u vezu njegovog iskaza sa navodima iskaza oštećenog Pavićevića, kao i samog optuženog iz kojih navoda se može izvesti zaključak o motivu optuženog za izvršenje djela</span><span class="span3">.</span>
</p>
<p>&nbsp;</p>
<p>
<span class="span1">Naime, svjedok Antunović Boris, je bio kategoričan u svom kazivanju da je vidio upravo optuženog, da je pucao na vozilo crvene boje, pri čemu tada, kada je vidio da optuženi puca, nije znao čije je to vozilo i ko se u vozilu nalazi, ali je to lice koje je pucalo prepoznao odnosno znao ga je iz vidjenja, iz grada, po nadimku „Nebo“ ili „Nešo“, pa je nakon ovog dogadjaja prilikom vršenja radnje prepoznavanja kod ODT-a, to lice i prepoznao medju šest lica koja su mu bila pokazana u liniji za prepoznavanje, sa nesumnjivom sigurnošću kao lice, koje je kritične večeri pucalo na crveno vozilo, (tj. vozilo marke „Golf III“ kojim je upravljao oštećeni Pavićević), a kojeg je prethodno policiji detaljno opisao i već naveo da čak zna njegov nadimak i prezime. Sud cijeni da je radnja prepoznavanja izvršena u skladu sa odredbama ZKP-a, pa je navedeni zapisnik prihvaćen kao dokaz. Iskaz svjedoka Antunovića, sud je cijenio kao sasvim uvjerljiv i nepristrastan. Ovo iz razloga što ovaj svjedok, opisujući sporni dogadjaj iznosi niz detalja i dogadjaj je vidio iz neposredne blizine. Tako u detaljnom opisivanju dogadjaja,  ovaj svjedok navodi da se te noći kretao kao pješak ulicom Dragice Pravice, u pravcu zgrade koju zovu „Sto garsonjera“, pa dolaskom izmedju zgrade Komunalnog preduzeća i kafe bara „Luka“, da je začuo pucanj, da se tada mahinalno okrenuo i u dvorištu zgrade Komunalnog preduzeća u žbunu kod žive ograde (koja se nalazi izmedju trotoara ove ulice i Komunalnog preduzeća), vidio lice visokog rasta od 1,90 m (a optuženi je sudu potvrdio da je visok 1,95 m), kako u ruci drži pištolj i iz pištolja ispaljuje metak, kojeg je prepoznao, ali mu nije znao puno ime i prezime, već nadimak Nebo ili Nešo. Ovaj svjedok pri tom opisuje i svoje odstojanje od tog lica u momentu kada ga je ugledao, pa ističe da je to odstojanje bilo 7 ili 8 do 10 metara. Takodje navodi i odstojanje tog lica od vozila na koje je pucano i boju tog vozila (za koje vozilo u tom trenutku nije znao čije je, niti ko se u njemu nalazi), pa navodi da je u trenutku započetog pucanja, odstojanje od tog vozila do tog lica iznosilo 4 do 5 metara  a nastavljajući  dalje da puca prema vozilu, da je to lice još pošlo korak - dva naprijed. Svjedok Antunović dalje opisuje kretanje tog lica, nakon završenog pucanja, navodeći da se po završenom pucanju kretao nespretno  trčeći izmedju zgrade Komunalnog preduzeća i ograde i da je u jednom trenutku „za malo pao“. Kazao je dalje da se to crveno vozilo, nije zaustavljalo i ako je prema njemu pucano (što su kao svjedoci  potvrdila i lica koja su u tom trenutku bila u vozilu). Vezano za stanje vidljivosti na tom mjestu u vrijeme samog dogadjaja kazao je da nije bio totalni mrak, jer je na tom mjestu prostor bio osvijetljen od svjetlosti koja je dolazila od  okolnih stanova, pa kako je to lice znao iz vidjenja, iz grada, a videći ga iz neposredne blizine, odmah ga je i prepoznao, a da nije bio totalni mrak, ukazuje i činjenica da je zapazio i boju vozila na koje se pucalo, ističući da se radilo o vozilu crvene boje. Imajući u vidu ovako detaljno kazivanje svjedoka Antunovića i kratko odstojanje sa kojeg je sporni dogadjaj vidio, sud je njegovo kazivanje cijenio objektivnim, smatrajući da isto predstavlja realan tok dogadjaja. Inače svjedok Antunović je sjutradan, kada je saznao čije je bilo crveno vozilo u koje je pucao momak kojeg je prepoznao, to odmah i saopštio oštećenom Pavićević Igoru, a sam Pavićević je sudu potvrdio da je kritične prilike on začuo dva ili tri pucnja, a kako je Goranović sa zadnjem sjetišta rekao da ga ruka jako boli, bio je okrenut prema Goranoviću, kada je u žbunu kod žive ograde vidio ljudsku siluetu, krupniju i visočiju, a razmišljajući te iste večeri, nakon pucanja na njegovo vozilo, pretpostavio </span><span class="span1">je da je to mogao da uradi jedino Božović Nebojša, jer je njemu dugovao novac, te ni sa kim drugim nije imao probleme.</span>
</p>
<p>&nbsp;</p>
<p>
<span class="span1">Shodno ukidnom rješenju Apelacionog suda sud je izvršio rekonstrukciju na licu mjesta, koja je izvršena u približno sličnim vremenskim uslovima kada se sporni dogadjaj i dogodio, jer je prilikom rekonstrukcije bilo oblačno i kišovito, kiša je upravo bila prestala, bila je noć, kako bi se provjerilo da li su mogli vidjeti i sa kojeg mjesta, svjedok Pavićević i Antunović, lice koje je kritične prilike pucalo. Oštećeni Pavićević je bio u vozilu, a pokazao je mjesto gdje se nalazilo lice koje je pucalo u trenutku kada je začuo pucnje i okrenuo se na svoju desnu stranu prema živoj ogradi od Komunalnog preduzeća, takodje je i svjedok Antunović pokazao mjesto kuda se on kao pješak kretao i na kom mjestu je vidio tog visokog momka kako iza ograde puca u pravcu crvenog Golfa, kao i kuda je taj momak potom pobjegao. Ono što je nesporno proizilazilo iz zapisnika sa rekonstrukcije je činjenica da je mjesto dogadjaja bilo osvijetljeno u dovoljnoj mjeri (lice mjesta je bilo osvijetljeno uličnom rasvjetom koja je bila ispravna, i to u dvorištu zgrade Komunalnog preduzeća postoje dva metalna stuba sa svetiljkama ulične rasvjete, kao i da u blizini postoje stambene zgrade, jedna bliža, koja na strani koja je okrenuta mjestu dogadjaja nema prozora niti balkona, medjutim druge dvije zgrade nešto dalje, su svojim širim stranama na kojima su prozori i balkoni sa upaljenim svjetlima, okrenute ka mjestu dogadjaja) tako da su se sasvim jasno mogla raspoznavati lica u zoni mjesta dogadjaja i duž cijele ograde, odnosno dvorišta zgrade Komunalnog preduzeća, te da je svjedok Antunović koji je nailazio sa druge strane ulice, sasvim sigurno mogao uočiti i jasno vidjeti lice kako u trenutku pucanja, tako i u trenutku dok je bježao kroz dvorište. Činjenica je da su i Pavićević Igor i Antunović Boris prilikom rekonstrukcije pokazali identično mjesto odakle su ispaljeni sporni projektili, a to je bilo mjesto  gdje nedostaje živa ograda, te se iz skice  sa rekonstrukcije utvrdjuje gdje se nalazi to mjesto. Medjutim iz balističkog vještačenja koji je sačinjen takodje nakon ivršene rekonstrukcije sud se uvjerio da nepobitni materijalni tragovi, a to su pronadjene tri čaure 7,62mm TT, ukazuju na to da iste nisu mogle biti ispaljene sa mjesta odakle su to pokazali Pavićević i Antunović (obilježeno na skici sa rekonstrukcije sa A na S-4). Iz tog razloga sud nije ulazio u razloge njihovog pogrešnog pokazivanja mjesta odakle se pucalo (da li su se zabunili ili je razlog bio potpuno druge prirode), već je u tom pravcu u potpunosti prihvaćeno balističko vještačenje u kojem je sudski vještak objasnio da je  mjesto odakle je pucano upravo ono mjesto gdje su pronadjene tri čaure, koje se su se nalazile na travnatoj površini, kao i  da po načinu na koji pištolji ovog kalibra, 7,62 mm izbacuju čaure, potvrdjuje da nisu mogle biti ispaljene sa nekog drugog mjesta, jer da odskoka čaura nije bilo. Vještak je takodje objasnio da su se čaure nakon izbacivanja iz pištolja zadržale na mjestu prvog kontakta  sa tlom, što je potkrijepljeno činjenicom da se radilo o travnatoj podlozi (u šta se sud uvjerio iz fotografija mjesta gdje su čaure pronadjene, sačinjene prilikom uvidjaja), a kako na živoj ogradi postoje dva mjesta gdje te ograde nema, već su "prolazi" u živoj ogradi, vještak je objasnio da su se čaure mogle naći na mjestu gdje su pronadjene ako su ispaljene iz pozicije iza žive ograde, ali na tom drugom mjestu gdje žive ograde nema (obilježeno na skici sa rekonstrukcije sa  B na S-4). Takodje je vještak zaključio da se sa pozicije gdje se nalazio svjedok Antunović, kako je to pokazao, vide oba "prolaza", odnosno nedostatka žive ograde, dakle mjesta gdje nema žive ograde, a na koje je Antunović pokazao da je vidio optuženog, kao i drugo mjesto gdje nema žive ograde, a gdje su pronadjene predmetne čaure, te je medjusobno rastojanje izmedju ova dva "prolaza" 9,3m. To potvrdjuje činjenicu da ispaljene čaure sa mjesta gdje su ispaljene </span><span class="span1">nisu mogle odskočiti na  mjesto gdje su pronadjene, pa je u tom pravcu apsolutno prihvaćen zaključak vještaka balističara da je pucano sa mjesta gdje su tri predmetne čaure i pronadjene. Kako je svjedok Antunović, sa mjesta gdje se nalazio mogao vidjeti zapravo kompletnu živu ogradu koja se nalazi ispred zgrade Komunalnog preduzeća, pa i ta dva mjesta gdje nema žive ograde-"prolaza", to mu ni udaljenost, ni vremenski uslovi nisu onemogućavali da vidi lik toga ko puca, jer se i iz fotoelaborata sačinjenog prilikom vršenja uvidjaja  sud uvjerio da se lice mjesta moglo vidjeti, a i svjedok Antunović je tvrdio da nije bilo mračno i da je bilo svjestlosti od okolnih zgrada, što je potvrdjeno i na rekonstrukciji, kao i da je postojala javna rasvjeta. Ovaj svjedok je sudu potvrdio i da je vidio kuda je optuženi nakon pucanja pobjegao, a to je izmedju zida zgrade Komunalnog preduzeća, i ograde koja se nalazi sa istočne strane dvorišta ove zgrade, a u tom pravcu sud se uvjerio da su otala dva traga obuće u snijegu, konstatovana na skici lica mjesata pod brojem 3 i 4, baš kod zida Komunalnog preduzeća sa istočne strane.  Što se tiče pokazanog mjesta gdje se nalazilo lice koje je pucalo, na rekonstrukciji, svjedok Antunović je sudu objasnio da tada nije bio kategoričan i da je i na rekonstrukciji rekao da sa sigurnošću ne može tvrditi gdje je bilo to mjesto, odnosno da je objašnjavao u kom dijelu tog prostora je bio, a da je to bilo moguće u krugu od 2-3m,  pa je sud prihvatio mogućnost da su u tom dijelu svjedok Antunović i oštećeni Pavićević dali pogrešno objašnjenje na licu mjesta, a to posebno što je sud iz balističkog vještačenja nesporno utvrdio mjesto sa kojeg je pucano. Medjutim ni u jednom trenutku svjedok Antunović nije iskazao dilemu oko lica koje je vidio da je pucalo kritične prilike, a to je bio upravo optuženi Božović.</span>
</p>
<p>&nbsp;</p>
<p>
<span class="span1">U vezi sa iskazom svjedoka Antunovića, kada je u pitanju daljina pucanja na vozilo oštećenog Pavićevića, stoji Izvještaj o vještačenju Forenzičkog centra Danilovgrad, vještaka hemijske struke Ivanović Ljudmile, koji sud takodje prihvata cijeneći da je objektivan i dat po pravilima struke, i na koji inače nije bilo primjedbi. Naime, svjedok Antunović je kazao da je to lice koje je pucalo (optuženi), pucao iza žive ograde- čija visina je u kritičnom periodu bila 1,55m ( što proizilazi iz skice lica mjesta), koja se nalazi pored dvorišta Komunalnog preduzeća, a izmedju te ograde i ulice kojom su prolazili oštećeni sa vozilom, nalazi se trotoar širine 2 metra ( što se utvrdjuje iz uvidjajne dokumentacije), što stoji u skladu sa navedenim nalazom u kojem se zaključuje – da ukoliko je oštećenje na vozilu naneseno od projektila iz vatrenog oružja ( a nesumnjivo je utvrdjeno da jeste), onda su u tom slučaju usta cijevi tog oružja od oštećenja na vozilu u trenutku opaljenja, bila na odstojanju većem od 90 cm, što se uklapa u kazivanje svjedoka Antunovića da je optuženi pucao iza žive ograde koje se nalazi pored trotoara sa desne strane ulice.  </span>
</p>
<p>&nbsp;</p>
<p>
<span class="span1">Cijeneći sve ovo sud se uvjerio da je svjedok Antunović Boris bio na licu mjesta, da je pod opisanim okolnostima, kritične prilike mogao prepoznati optuženog, kao lice koje je kritične prilike ispalile projektile na oštećenog koji se nalazio u vozilu Golf III i kretalo ulicom Dragice Pravice u Nikšiću. Nepobitna je činjenica da je ovaj svjedok od samog početka tvrdio da je optuženog prepoznao kao lice koje je pucalo, i da to ni u jednom trenutku u  toku postupka nije opovrgao, pa je sud njegovo svjedočenje prihvatio kao vjerodostojno.</span>
</p>
<p>&nbsp;</p>
<p>
<span class="span1">Dovodeći u vezu navedeni iskaz svjedoka Antunovića sa činjenicom da je oštećeni Pavićević Igor dugovao novac optuženom i to oko 10.000 eura odnosno 11.000 eura, koje mu Pavićević nije vraćao, da su oko godinu –  godinu ipo prije kritičnog </span><span class="span1">dogadjaja zbog toga imali „žučnu raspravu“, i da mu je u toj raspravi oštećeni Pavićević rekao da ga više „ne pritiska i ne zove“, onda proističe i jasan motiv koji je imao optuženi da pokuša lišiti života oštećenog Pavićevića, tim prije što oštećeni Pavićević, kako sam navodi nije imao nikakvih konflikata sa bilo kojim drugim licem da bi na njega pucao. Naime, optuženi priznaje da je oštećenom Pavićević Igoru pozajmio novac, navodeći da mu je Pavićević dugovao 11.000 eura, pojašnjavajući da je to bilo još od kada je Pavićeviću umro otac (kada mu je novac pozajmio), ali da mu Pavićević taj novac ni do danas nije vratio, te da je sa njim u vezi tog  duga imao razgovor oko godinu ipo prije spornog događaja, da mu je Pavićević tada rekao da nema novca i da ga zbog toga više ne zove. Takodje i oštećeni Pavićević navodi da je oko dvije do dvije ipo godine prije ovog događaja, od optuženog bio pozajmio na „kamatu“ iznos od 10.000 eura, da mu je rate duga redovno isplaćivao i da je ostala samo neisplaćena glavnica od 10.000 eura, dodajući da mu je na ime toga duga (od 10.000 eura) nudio jedan plac u mjestu Krupac kod Nikšića, što optuženi nije prihvatio, te da je sa optuženim oko godinu dana prije ovog događaja imao „žučnu raspravu“, vezano za vraćanje duga i da je optuženom zaista tada rekao da ga „ne pritiska i ne zove“, a da će mu dug vratiti kad mu isteknu neki krediti. Dakle, nesporno je da je oštećeni Pavićević Igor dugovao novac optuženom Božović Nebojši i to duže vremena koji novac mu Pavićević nije vraćao, da su zbog toga njih dvojica, oko godinu do godinu ipo prije kritičnog događaja imali žučnu raspravu, te da mu je u toj raspravi oštećeni Pavićević rekao da ga zbog toga duga „više ne zove i ne pritiska“. Znači očigledan je motiv koji je imao optuženi da puca na oštećenog Pavićevića u pokušaju da ga liši života, pa je pod okriljem noći, a sakriven iza žive ograde koja se nalazi izmedju trotoara pomenute  ulice (tj. ulice Dragice Pravice), i dvorišta zgrade Komunalnog preduzeća sačekao oštećenog u navedeno vrijeme, očigledno znajući gdje oštećeni Pavićević radi, odnosno ima privatnu radnju, kad mu  radno vrijeme završava, znajući da se u to vrijeme vraća sa posla, prolazeći upravo tom ulicom Dragice Pravice, a očigledno je znao da posjeduje vozilo Golf, crvene boje. </span>
</p>
<p>&nbsp;</p>
<p>
<span class="span1">U prilog ovakvom zaključivanja suda ide i nesporna činjenica da je optuženi odmah sjutradan po ovom događaju, pošao za Hrvatsku putničkim vozilom i nakon nekoliko dana vratio se avionom, jer se kako sam kaže, plašio da bi u slučaju vraćanja putničkim vozilom (kojim je bio pošao), na graničnom prelazu mogao biti uhapšen od strane policije, pošto je kako navodi, u medjuvremenu od oca telefonskim putem saznao da ga traži policija. Bilo bi sasvim logično, ako djelo nije počinio da se ne plaši hapšenja od strane policije, već naprotiv da nastoji što prije dokazati da ga u vezi predmetnog događaja policija neosnovano potražuje, (a ne da od policije bježi), i da iznese razloge zbog čega je baš sjutradan – po ovom događaju pošao kod rodjaka u Hrvatsku. Sve prednje logično upućuje na zaključak da je optuženi sjutradan poslijepodne pošao za Hrvatsku, zato što  je bio svjestan da je otkriven kao lice koje je pucalo na vozilo oštećenog Pavićevića, jer je toga dana, kada je pošao za Hrvatsku, kod njegovog oca Milivoja već dolazio oštećeni Pavićević Igor sa Antunović Borisom, koji mu je rekao da je njegovog sina, tj. optuženog vidio kako prethodne noći puca na vozilo Pavićevića (što su potvrdili svjedok Antunović Boris i oštećeni Pavićević Igor). Iskaze svjedoka Antunovića i oštećenog Pavićevića da su išli kod oca optuženog, Božović Milivoja, potvrdio je i svjedok Pavićević Miloš koji je prve prilike tog 17.01.2013.godine, išao sa Pavićević Igorom i Antunović Borisom zajedno kod Božović Milivoja, obzirom da je njemu prvom Antunović rekao da on zna ko je pucao na vozilo u kojem se nalazio njegov brat Pavićević Igor, a da je to lice kojeg zna izvidjenja iz grada, po nadimku "Nebo", kako bi to saopštili Božović Milivoju, a </span><span class="span1">potvrdio je da je tog istog dana na poziv Božović Milivoja, koji je zvao njegovog brata Igora da se nadju u lokalu "Tani", on pošao umjesto Igora, da vidi što Milivoje ima da kaže, te ga je zatekao sa advokatom Božović Slavomirom.</span>
</p>
<p>&nbsp;</p>
<p>
<span class="span1">Na kraju u vezi sa ovakvim zaključkom suda, stoji i činjenica da je nakon ovog događaja otac optuženog – Božović Milivoje, dolazio u kuću kod oca i strica oštećenog Goranović Ivana (a nisu bili kućni prijatelji, koji su se uobičajno posjećivali), što su u svojim izjavama potvrdili otac i stric oštećenog Goranović Ivana – Goranović Božidar i Goranović Rajko koji su saslušani kao svjedoci, te sud druge navode iz njihovih iskaza odnosno kako su objašnjavali susret i sadržinu  razgovora sa ocem Božović Milivojem,  nije cijenio i uzeo u obzir prilikom odlučivanja, jer je Božović Milivoje, kao svjedok u ovom postupku, iskoristio svoje zakonsko pravo i odbio da svjedoči, s obzirom na srodstvo, (otac optuženog). I iz iskaza svjedoka Božović Djordja sud je cijenio samo to da je sa Božović MIlivojem išao kod porodice Goranović.  Iz nesporne činjenice da je otac optuženog prihvatio kontakte i sa Pavićević Igorom i sa porodicom povrijedjenog Goranović Ivana, a kako je iskoristio svoje zakonsko pravo da ne svjedoči, te sud nije mogao da koristi djelove iskaza svjedoka koji su u ovom predmetu saslušani i na okolnosti razgovora oca optuženog sa njima, to sud uvjerava u zaključak da je optuženi učinio predmetno krivično djelo, jer sud nije vidio razlog zbog kojeg bi oštećeni Pavićević Igor i svjedok Antunović "namjestili", da je upravo on pucao, a da to nije tačno, obzirom da je oštećeni Pavićević od samog početka potvrdjivao da ima dug, koji je spreman vratiti optuženom Božoviću. Inače, i oštećni Goranović Ivan je rekao da je kasnije saznao da je u vozilo pucao Božović Nebojša, da mu je to rekao Banićević Nikola, a u svojstvu svjedoka Banićević Nikola je potvrdio da je prilikom razgovora u bolnici sa oštećenim Goranovićem, o tome ko je pucao on rekao Goranoviću da je na vozilo "izgleda"pucao Božović Nebojša, jer mu je zapravo Pavićević rekao da sumnja upravo na njega.</span>
</p>
<p>&nbsp;</p>
<p>
<span class="span1">Dakle, iz svega izloženog nesumnjivo slijedi da je optuženi Božović Nebojša dana 15.01.2013. godine oko 20,08 časova u Nikšiću, u ul. Dragice Pravice, umišljajno pokušao lišiti života oštećenog Pavićević Igora i pri tome sa umišljajem doveo u opasnost život oštećenog Goranović Ivana. To je učinio tako što je u pravcu oštećenog Pavićević Igora koji je upravljao vozilom marke „Golf III“ reg. oznake NK BH 235 ulicom Dragice Pravice pored zgrade Komunalnog preduzeća, ispalio tri metka iz pištolja nepoznate marke i fabričkog broja, kalibra 7,62mm TT, u trenutku dok su se u istom vozilu nalazili još i Jaramaz Dejan na mjestu suvozača i oštećeni Goranović Ivan na zadnjem sjedištu iza suvozača, kojom prilikom je jednim metkom, koji je prošao kroz zadnja desna bočna vrata, pogodio oštećenog Goranović Ivana u predjelu desne ruke, nanoseći mu tešku tjelesnu povredu u vidu strijelne rane prostreline desne ruke sa prelomom gornjeg okrajka desne lakatne kosti i donjeg okrajka desne nadlakatne kosti. Optuženi je pri tom bio svjestan da ispaljujući  metke u pravcu Pavićević Igora istog može lišiti života, pa je to i htio, a bio je svjestan i da takvim svojim radnjama dovodi u opasnost i druga lica koja su se nalazila u tom vozilu i da ih može pogoditi, pa  je na to pristao, nakon čega je pobjegao sa lica mjesta. Zbog toga se u radnjama optuženog stiču sva bitna obilježja bića krivičnog djela teško ubistvo u pokušaju iz čl. 144 st. 1.tač. 3 u vezi čl. 20 Krivičnog zakona, koje mu se i stavlja na teret, pa ga je sud oglasio krivim.</span>
</p>
<p>&nbsp;</p>
<p>
<span class="span1">Sud je cijenio i sve druge izvedene dokaze, ali je našao da su bez uticaja na drugačije presuđenje.</span>
</p>
<p>&nbsp;</p>
<p>
<span class="span1">Odlučujući o kazni sud je, u smislu člana 42 Krivičnog zakonika cijenio sve okolnosti koje utiču da kazna bude veća ili manja, pa je kao olakšavajuće okolnosti na strani optuženog cijenio to što isti do sada nije osudjivan, njegovu mladost, te okolnost da se oštećeni Pavićević Igor nije pridružio krivičnom gonjenju,  dok otežavajućih okolnosti nije bilo. Navedene olakšavajuće okolnosti, (u odsustvu otežavajućih), sud je cijenio kao naročito olakšavajuće, pa je odlučio da optuženog primjenom čl. 45 i 46 KZ-a, o ublažavanju osudi na kaznu zatvora ispod minimuma zakonom zaprijećene kazne, za ovu vrstu krivičnog djela, i izrekne 2 (dvije) godine zatvora, smatrajući da izrečena kazna odgovara stepenu krivice optuženog i težini počinjenog djela i predstavlja onu mjeru koja je neophodno potrebna za postizanje  svrhe kažnjavanja iz čl. 32 KZ-a, a u okviru opšte svrhe propisivanja i izricanja krivičnih sankcija iz čl. 4 st. 2 KZ-a, te je sud uvjeren da će ista uticati da oputuženi ubuduće ne vrši ovakva ili slična krivična djela.</span>
</p>
<p>&nbsp;</p>
<p>
<span class="span1">O troškovima krivičnog postupka odlučeno je na osnovu čl. 227 i 229 ZKP-a, pa kako je optuženi oglašen krivim, obavezan je na plaćanje troškova u iznosu od 482,00 eura, od čega  na ime medicinskog vještačenja 209,00 eura ( dr. Čukić Dragani 82,50 eura i dr. Borovinić Budimiru 126,50 eura),  na ime hemijskog vještačenja 160,00 eura ( Ivanović Ljudmili i Jakovljević Miljanu po 58,00 eura i Smolović Dejanu 44,00 eura), te na ime balističkog vještačenja (vještaku balističaru Bakić Božidaru ) 284,00 eura, kao i 100,00 eura na ime paušala, a koji iznos je odredjen srazmjerno trajanju i složenosti ovog postupka i imovnom stanju optuženog.</span>
</p>
<p>&nbsp;</p>
<p>
<span class="span1">U izrečenu kaznu zatvora sud je optuženom, shodno čl.51 Krivičnog zakonika, uračunao vrijeme koje je proveo u pritvoru u periodu od 24.01.2013.godine do 19.07.2013.godine, pa će ostatak kazne izdražati po pravosnažnosti presude.</span>
</p>
<p>&nbsp;</p>
<p>
<span class="span1">Na osnovu svega izloženog, a primjenom čl. 374 ZKP-a, odlučeno je kao u izreci ove presude.</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">VIŠI SUD U PODGORICI</span>
</p>
<p style="text-align:center;">
<span class="span1">dana 30.09.2015.godine</span>
</p>
<p>&nbsp;</p>
<p>&nbsp;</p>
<p>
<span class="span1">Zapisničar                                                               PREDSJEDNIK VIJEĆA – SUDIJA</span>
</p>
<p>
<span class="span1">Bojana Raković,s.r.                                                                   Vesna Pean,s.r.</span>
</p>
<p>&nbsp;</p>
<p>&nbsp;</p>
<li>
<span class="span2">PRAVNA POUKA:</span>
</li>
<p>
<span class="span1">Protiv ove presude dozvoljena je žalba Apelacionom sudu Crne Gore, u roku od 15 dana, od dana prijema pismenog otpravka presude, a preko Višeg suda u Podgorici.</span>
</p>
<p>&nbsp;</p>
<p style="text-align:center;">
<span class="span1">Tačnost otpravka ovjerava</span>
</p>
<p style="text-align:center;">
<span class="span1">ovlašćeni namještenik suda</span>
</p>
<p>&nbsp;</p>
<p>
<span class="span1">                                                        ___________________</span><span class="span1">                                                                    </span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>