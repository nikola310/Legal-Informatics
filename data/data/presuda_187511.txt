<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.sup1{;font-size:12pt;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:center;">
<span class="span1"></span>
</p>
<p style="text-align:right">
<span class="span1">                       K.br. 68/15</span>
</p>
<p>&nbsp;</p>
<p style="text-align:center;">
<span class="span1">U IME CRNE GORE</span>
</p>
<p>
<span class="span1">VIŠI SUD U PODGORICI, kao prvostepeni krivični, po sudiji Vesni Moštrokol, kao pojedincu, uz učešće Sanje Radosavović, kao zapisničara, u krivičnom predmetu protiv optuženog B.A.iz Podgorice, koga po službenoj dužnosti brani Bojanić Miodrag, advokat iz Podgorice, zbog krivičnog djela neovlašćena proizvodnja, držanje i stavljanje u promet opojnih droga iz člana 300 stav 1 Krivičnog zakonika Crne Gore, po optužnici Višeg državnog tužilaštva u Podgorici Kt.br.42/15 od 29.07.2015. godine, koju je na glavnom pretresu zastupao Miloš Šoškić, Državni tužilac VDT-a u Podgorici, nakon održanog usmenog, glavnog i javnog pretresa, započetog 01.10.2015.godine i završenog 10.03.2016.godine, u prisustvu zastupnika optužbe, optuženog i njegovog branioca, donio je 17.03.2016. godine i istog dana javno objavio</span>
</p>
<p>&nbsp;</p>
<p style="text-align:center;">
<span class="span1">P R E S U D U </span>
</p>
<p>&nbsp;</p>
<p>
<span class="span1">Optuženi:</span>
</p>
<p>
<span class="span1">B.A., zv. A., JMBG ..., od oca Ž. i majke B. rodjene R., rodjen ... godine u Podgorici, sa prebivalištem u Podgorici, ulica S.N. broj 39, državljanin Crne Gore, po zanimanju trgovac, zaposlen kao vozač u supermarketu „Voli“, oženjen, otac jednog maloljetnog djeteta, završio srednju trgovinsku školu, lošeg imovnog stanja, osudjivan presudom Osnovnog suda Podgorica K.br. 810/08 od 17.10.2008. godine zbog krivičnog djela teška tjelesna povreda iz člana 151 stav 1 KZ na kaznu zatvora u trajanju od 1 godine, presudom Višeg suda u Podgorici K.br. 273/02 od 25.10.2005. godine zbog krivičnog djela nasilničko ponašanje iz člana 399 stav 2 u vezi stava 1 KZ na kaznu zatvora u trajanju od 3 godine i presudom Višeg suda u Podgorici K.br. 52/03 od 30.12.2004. godine zbog krivičnog djela ubistvo u pokušaju iz člana 30 KZRCG u vezi člana 19 KZSRJ na kaznu zatvora u trajanju od 1 godine i 6 mjeseci, u pritvoru od 14.05.2015. godine od 18,30 časova do 18.09.2015. godine do 09,30 časova,</span>
</p>
<p style="text-align:center;">
<span class="span1">Kriv je</span>
</p>
<p>
<span class="span1">Zato što je:</span>
</p>
<p>
<span class="span1">Dana 14.05.2015. godine, u Podgorici, u ulici S.N. broj 39, svjestan svoga djela čije izvršenje je htio, neovlašćeno radi dalje prodaje držao opojnu drogu kokain-supstancu koja je Pravilnikom o utvrdjivanju spiska droga, psihotropnih supstanci i </span><span class="span1">bilja koje se može koristiti za proizvodnju droga (Službeni list CG broj 56/12 od 09.11.2012. godine), proglašena za opojnu drogu, na način što je nabavio ukupno 32,68 grama kokaina koji je, u dvorištu svoje kuće, u zidanoj ogradi, radi dalje prodaje držao podijeljen i to u jednoj plastičnoj kutijici pet manjih pakovanja ukupne neto mase 2,76 grama i jednom većem pakovanju neto mase 29,92 grama, a koja opojna droga je otkrivena prilikom pretresa stana od strane ovlašćenih službenika Uprave policije,</span>
</p>
<p>
<span class="span1">-čime je izvršio krivično djelo neovlašćena proizvodnja, držanje i stavljanje u promet opojnih droga iz člana 300  stav 1 Krivičnog zakonika Crne Gore.</span>
</p>
<p>
<span class="span1">Pa ga sud primjenom citiranih zakonskih odredbi, te odredbi čl. 4, 5, 13, 15, 32, 36, 42, 45, 46 i 51 Krivičnog zakonika Crne Gore, te odredbi člana 226 i 229 i 374 Zakonika o krivičnom postupku</span>
</p>
<p style="text-align:center;">
<span class="span1">OSUDJUJE</span>
</p>
<p>
<span class="span1">Na kaznu zatvora u trajanju od 1 (jedne) godine i 6 (šest) mjeseci, u koju kaznu će mu se uračunati vrijeme provedeno u pritvoru od 14.05.2015. godine od 18,30 časova do 18.09.2015. godine do 09,30 časova.</span>
</p>
<p>
<span class="span1">Na osnovu člana 300 stav 7 u vezi člana 75 Krivičnog zakonika Crne Gore i z r i č e   s e</span>
</p>
<p style="text-align:center;">
<span class="span1">MJERA BEZBJEDNOSTI</span>
</p>
<p style="text-align:center;">
<span class="span1">ODUZIMANJE PREDMETA</span>
</p>
<p>
<span class="span1">Od optuženog se oduzima 32,68 grama opojne droge kokain, koja se ima uništiti, nakon pravosnažnosti presude.</span>
</p>
<p>
<span class="span1">Obavezuje se optuženi da na ime troškova krivičnog postupka, Budžetu CG uplati novčani iznos od 44,00 (četrdesetčetiri) eura, a na ime paušala iznos od 100,00 (sto) eura, a sve prednje u roku od 15 dana po pravosnažnosti presude, pod prijetnjom prinudnog izvršenja.</span>
</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>
<span class="span1">Optužnicom VDT-a Podgorica Kt.br.42/15 od 29.07.2015. godine optuženom B.A. stavljeno je na teret da je izvršio krivično djelo neovlašćena proizvodnja, držanje i stavljanje u promet opojnih droga iz člana 300 stav 1 Krivičnog zakonika Crne Gore (KZ-a CG). Zastupnik optužbe je u završnoj riječi istakao da je u toku postupka nesumnjivo utvrđeno da je optuženi B.A. izvršio krivično djelo stavljeno mu na teret optužnicom, i predložio sudu da istog oglasi krivim i kazni po zakonu.</span>
</p>
<p>&nbsp;</p>
<p>
<span class="span1">Optuženi B.A. je u odbrani koju je iznio na glavnom pretresu od 01.10.2015.godine izjavio da je kritičnog dana pošao u kafanu „Pod Volat“ i dok je sjedio vidio je dva momka koji su ga posmatrali, nakon čega su mu prišli, pokazali mu neki papir, rekli da su službenici policije i da imaju nalog da ga uhapse i naredbu da mu pretresu kuću. Sa njima je pošao do svoje kuće, i kada su stigli, tražili su dva svjedoka koja će prisustvovati pretresu, nakon čega su došle njegove komšije M.V. i V.M.. Oko šest </span><span class="span1">službenika policije je obavilo pretres kuće u kojoj živi, a nakon toga su počeli da pretresaju dvorište, njega su ostavili u jednoj prostoriji u kući i to u prizemlju, u trpezariji, i nisu mu dali da izađe vani, niti su ga vodili iz prostorije u prostoriju koje su pretresali, a samo su dva službenika policije vršila pretres dvorišta i sa njima je bio svjedok V.N., dok je svjedok M. ostao sa njim i službenicima policije u kući. Poslije nekog vremena službenici policije su se vratili nazad i pokazali mu jedan zamotuljak loptastog oblika, obmotan selotejp trakom braon boje, i jedan od tih službenika policije ga je pitao šta je to, a on je, ne razmišljajući, uzeo desnom rukom taj zamotuljak koji mu je inspektor pokazao, držao ga u rukama i gledao nekih 3-4-5 sekundi, kada mu je brat, koji je bio tu, rekao da ne dira to. Isti službenik policije mu je onda uzeo zamotuljak, pozvao neke kolege da dođu, pa je tražio nož kako bi otvorio zamotuljak i vidio šta je u njemu, a nakon što mu je njegova supruga dala nož, istim je otvorio zamotuljak i rekao da je to kokain. Sa bratovog telefona pozvao je advokata, ali su mu službenici policije rekli da mu ne treba ništa, a on je advokata tom prilikom obavijestio o svemu i tražio od njega da dođe. Prilikom pozivanja advokata nikoga od službenika nije za to pitao, ali mu niko nije ni branio, a službenici policije su mu, kada su ga doveli u njegovu kuću, na njegovo traženje da pozove advokata, rekli da mu ne treba, pa ga tada nije ni zvao. Sa drogom koju su policijski službenici pronašli, nema nikakve veze, ne zna gdje su je našli i otkud ona tu, a kasnije je saznao da su je našli u jednom kamenom zidu koji dijeli njihovo dvorište od susjednog dvorišta, u dijelu potkrovlja kuće koja nije u njihovom, već susjednom dvorištu, a koje je u visini pomenutog zida. Ponovio je da nema nikakve veze sa predmetnom drogom, jer je sportista, ne pije i ne puši. Naveo je da ne poznaje nikoga od službenika policije koji su mu pretresali kuću, niti zna po imenu službenika policije od koga je uzeo onaj zamotuljak koji mu je on pokazao, ali bi ga mogao prepoznati. Službenik policije koji je donio predmetni zamotuljak mu nije govorio gdje je isti pronađen, niti su mu išta više pokazivali, a u prostoriji u kojoj se nalazio kada mu je pokazan zamotuljak i kada ga je uzeo, bili su njegov brat L.B., supruga T.B., svjedoci V.N. i M.V. ili E., i čini mu se svi službenici policije, a nije siguran da li je i njegov brat A. u tom trenutkubio tu.U vrijeme vršenja pretresa, svjedok V.N. je stanovao u dijelu kuće u kojem živi njegova majka, u potkrovlju, a u kući na spratu žive njegov brat po majci A. i sestra D., dok on sa suprugom i djetetom živi na prizemlju.Dodao je da je tokom pretresa bio na jednom mjestu, a oba svjedoka, njegove komšije,su čitavo vrijeme išli sa službenicima policije tokom pretresa.</span>
</p>
<p>&nbsp;</p>
<p>
<span class="span1">Branilac optuženog u završnoj riječi istakao da nema dokaza da je njegov branjenik izvršio krivično djelo koje mu se stavlja na teret, posebno imajući u vidu da je nezakonito sproveden pretres prostorija u kojima je pronađena predmetna opojna droga, predlažući da sud donese presudu kojom se optuženi B.A. oslobađa od optužbe.</span>
</p>
<p>
<span class="span1">Optuženi je izjavio da prihvata završnu riječ svog branioca, i dodao da predmetna droga nije njegova, ne zna na koji način je njegov DNK na tim paketićima, da nikada u životu nije imao kontakta sa drogom jer se bavi sportom, protivnik je svih vrsta droga, jer niti puši, niti pije, dosta davno je bio osuđivan, ali se u međuvremenu oženio, zasnovao porodicu i živi mirnim životom.</span>
</p>
<p>
<span class="span1">U dokaznom postupku Sud je proveo sljedeće dokaze: pročitao zapisnik o pretresanju stana i drugih prostorija MUP-a Uprava policije – Grupa za borbu protiv droga Ku.br. 369/15 od 14.05.2015. godine; pročitao zapisnik o pretresanju prevoznog sredstva, putnika, prtljaga i drugih pokretnih stvari MUP-a Uprava policije </span><span class="span1">– Grupa za borbu protiv droga Ku.br. 369/15 od 14.05.2015. godine; pročitao potvrdu o privremeno oduzetim predmetima MUP-a Uprava policije – Grupa za borbu protiv droga Ku.br. 369/15 od 14.05.2015. godine; pročitao potvrdu o privremeno oduzetim predmetima MUP-a Uprava policije – Grupa za borbu protiv droga Ku.br. 369/15 od 14.05.2015. godine; izvršio uvid u fotodokumentA.ju MUP-a Uprava policije CB Podgorica broj 64-28-244-898/1493 od 14.05.2015. godine; saslušao svjedoke B.T., M. V., B.L., M.S., P.D., Š.D., M.P., B.Z., D.M.i V.N.a; pročitao izvještaj o DNK vještačenju Forenzičkog centra Danilovgrad broj 1464/15 od 23.07.2015.godine i saslušao vještaka Kovačević Sandru; na saglasan predlog stranaka pročitao izvještaj o hemijskom vještačenju Forenzičkog centra Danilovgrad broj 10465/15 od 15.07.2015. godine; pročitao izvod iz kaznene evidencije na ime optuženog Ministarstva pravde CG od 28.01.2016.godine.</span>
</p>
<p>
<span class="span1">Iz ZAPISNIKA O PRETRESANJU stana i drugih prostorija MUP-a Uprava policije – Grupa za borbu protiv droga Ku.br. 369/15 od 14.05.2015. godine sačinjenog povodom pretresa kuće i dvorišta B.A., u ulici S.N. br. 39 u Podgorici, po naredbi sudije za istragu Višeg suda u Podgorici broj Kri.br.62/15 od 12.05.2015.godine, u prisustvu svjedoka M. V. i V.N.a, utvrđeno je da su ovlašćeni policijski službenici prilikom pretresa dvorišta, sa dvorišne strane (iza kuće) u zidu, koji je ujedno i ograda i objekat, ispod limenog krova koji je okrenut prema dvorištu kuće B., pronašli 1 (jedan) manji zamotuljak četvrtastog oblika oblijepljen širokom kafenom selotejp trakom, u kojem se nalazila praškasta materija bijele boje, za koju se pretpostavilo da je opojna droga „kokain“, a na istom mjestu pronašli su i 1 (jednu) plastičnu kutijicu okruglog oblika žute boje, u kojoj se nalazi 5 (pet) manjih ručno pravljenih zamotuljaka od PVC providne folije, u kojima se nalazi praškasta materija bijele boje za koju se pretpostavilo da je opojna droga „kokain“. Prilikom pretresa spavaće sobe, u pomenutoj kući, u plakaru, u džepu od jakne, pronađen je novac u iznosu od 3.450 € (trihiljadečetiristopedeset eura) u apoenima od 12x100€ i 45x50€. Zapisnik je potpisan od strane svjedoka koji su prisustvovali pretresu, bez primjedbi, službenika policije i optuženog koji je je prigovorio da pomenuti zamotuljci nijesu nađeni u sklopu njegovog dvorišta i kuće, već u komšijino potkrovlje i objekat, što je konstatovano na zapisniku. </span>
</p>
<p>
<span class="span1">Iz POTVRDE O PRIVREMENO ODUZETIM PREDMETIMA MUP-a Uprava policije – Grupa za borbu protiv droga Ku.br. 369/15 od 14.05.2015. godine utvrđeno je da su prilikom pretresa stana i ostalih prostorija od B.A.privremeno oduzeti: 1(jedno) manje pakovanje oblijepljeno širokom selotejp trakom braon boje četvrtastog oblika u kojem se nalazi praškasta materija bijele boje za koju se pretpostavilo da je opojna droga „kokain“; 1 (jedna) plastična kutijica žute boje okruglog oblika u kojoj se nalazi 5 (pet) manjih pakovanja ručno pravljenih od PVC providne kese u kojima se nalazi praškasta materija bijele boje za koju se pretpostavilo da je opojna droga „kokain“ i 3.450 € (trihaljdečetiristopedeset eura) u aponeima od 12x100€ i 45x50€, koja je potpisana od strane optuženog uz prigovor da pronađeni novac pripada njegovom bratu koji je pomorac, i da ne zna čija je praškasta materija i da nije njegova.</span>
</p>
<p>
<span class="span1">U FOTODOKUMENTA.JI MUP-a Uprava policije CB Podgorica broj 64-28-244-898/1493 od 14.05.2015. godine sačinjene povodom pretresa kuće i dvorišta optuženog, u ul.S.N. br.39 u Podgorici, prikazan je izgled kuće, dnevnog boravka, dvorišta sa druge strane kuće, kamenog zida na dvorištu, dijela ograde dvorišta, kuće fotografisane iz dvorišta, pronađenog predmeta između krova i zida objekta u dvorištu kuće, drugog pronađenog predmeta između krova i zida u dvorištu kuće, </span><span class="span1">pronađenih predmeta označenih markerom br. 1 i 2, bliži izgled istih, izgled jakne u ormaru gdje je pronađen novac i bliži izgled jakne sa novcem i novca.</span>
</p>
<p>
<span class="span1">Iz ZAPISNIKA O PRETRESANJU prevoznog sredstva, putnika, prtljaga i drugih pokretnih stvari MUP-a Uprava policije – Grupa za borbu protiv droga Ku.br. 369/15 od 14.05.2015. godine sačinjenog povodom pretresa PMV Golf V, crne boje, reg.oznaka PG ....., vlasništvo B.A., utvrđeno je da prilikom pretresa nijesu pronađeni predmeti koji bi se  privremeno oduzeli.</span>
</p>
<p>
<span class="span1">Iz POTVRDE O PRIVREMENO ODUZETIM PREDMETIMA MUP-a Uprava policije – Grupa za borbu protiv droga Ku.br.369/15 od 14.05.2015. godine utvrđeno je da su prilikom pretresa stana i ostalih prostorija, od B.A.privremeno oduzeti: mobilni telefon marke „Nokia RM-945“ crne boje IMEI br. ... i SIM kartica br. 067/....., IMSI br. .................</span>
</p>
<p>
<span class="span1">Svjedok B. T. je na glavnom pretresu od 03.11.2015.godine izjavila da je kritičnog dana njeg suprug B.A., pošao u kafanu „Pod volat“, ali se nakon pola sata vratio sa nekim ljudima i rekao joj da su to službenici policije koji su došli sa nalogom za pretres. Nakon što su ušli u kuću, jedan od službenika policije joj je dao nalog za pretresanje, a svjedoci koji su prisustvovali pretresanju su njihov komšija M. V. i kum V.N.a. Dva službenika policije su pretresali prizemlje kuće sa svjedokom V.N.om i bili su po čitavoj kući, dok je drugi svjedok M.V. čitavo vrijeme sjedio na jednoj stolici u trpezariji, koja je povezana sa kuhinjom. Pretres je trajao dosta dugo, a nakon oko pola sata jedan od službenika, ne zna koji, izašao je iz kuće sa svjedokom V.N.om, da bi se poslije petnaestak minuta vratio noseći u ruci jedan zamotuljak koji je izgledao kao loptica braon boje, obmotana selotejp trakom, pitajući B.A.šta je to. Njen suprug je prišao ovom inspektoru i rekao mu „daj mi to da vidim“, i iz njegovih ruku uzeo zamotuljak, zagledajući ga sa svake strane oko desetak sekundi. Inspektor se nije bunio, ali je brat optuženog L. povikao da to ne dira i vrati zamotuljak inspektoru, što je njen suprug i uradio, a nakon toga je isti inspektor tražio nož, a zatim nožem probio onaj zamotuljak i rekao da je to kokain. Na kraju policijski službenici su napravili zapisnik i poveli optuženog sa sobom. Za vrijeme pretresa nije izlazila iz kuće, brat optuženog L. je čitavo vrijeme bio u trpezariji, a nije vidjela da je onaj inspektor još neki predmet, osim onog zamotuljka, donosio i da ga je optuženi uzimao u ruke i gledao.</span>
</p>
<p>
<span class="span1">Svjedok M.V. je na glavnom pretresu od 03.11.2015.godine izjavio da ga je kritičnog dana jedan inspektor pozvao da bude svjedok prilikom pretresa kuće optuženog, koji mu je komšija. U kući optuženog zatekao je i njegovu suprugu, inspektore, još jednog svjedoka, za kog misli da se zove N., a kasnije je došao i L., brat optuženog. Tokom pretresanja, koje je trajalo dosta dugo, on je sjedio u dnevnoj sobi koja je povezana sa kuhinjom, i nije se špomjerao sa tog mjesta. Službenici policije su zajedno sa svjedokom N.m pretresali sobe koje se nalaze na istom spratu, i taj prostor je samo malo pregrađen, nije zatvoren, tako da je sa mjesta gdje je sjedio mogao da vidi šta rade. Poslije nekog vremena došao je jedan inspektor držeći nešto u ruci, pitao čije je to, a optuženi je pitao „koje?“ i uzeo to što je inspektor imao u ruci, pogledao ga i držao vrlo kratko, jer mu je inspektor momentalno to uzeo iz ruke. Tada je u trpezariji, pored njega, bila i supruga optuženog, brat optuženog L. i svjedok N., a nije čuo da je neko od prisutnih lica reagovao kada je optužen uzeo ono „nešto“ iz inspektorovih ruku, da ne zna šta je to bilo, ni kako je izgledalo, i ne zna da li je inspektor koji je donio ono „nešto“, od ukućana tražio neki predmet kako bi vidio šta je to što je donio, </span><span class="span1">da bi nakon ovoga izašao sa jednim inspektorom i nešto pričao, a na kraju je potpisao nešto što su mu tražili. Sa optuženim je u dobrim komšijskim odnosima, kontaktiraju kao komšije, a njegov bratanić, zajedno sa optuženim, u dvorištu optuženog drži pse.</span>
</p>
<p>
<span class="span1">Svjedok B. L. je na glavnom pretresu od 19.11.2015. godine izjavio da je kritičnog dana, sa svojim bratom B.A., stajao ispred njihove kuće u S.V.gdje su se dogovorili da A. ide u kafanu „Pod volat“, a da će on doći za njim. Međutim kako je morao da ode do komšije, pri povratku je prošao pored svoje kuće i vidio inspektore, pa kada je krenuo da uđe u kuću, jedan od njih je pokušao da mu zabrani da uđe, ali je on ipak ušao. U kući je bio njegov brat A., a inspektori su počeli da pretražuju po kući i bili su drski. Poslije nekog vremena došao je jedan inspektor, ne zna koji, donio nešto u ruci u obliku loptice kafene boje, ispružio je ruku prema njegovom bratu sa poluotvorenom šakom u kojoj je bila kafena „loptica“, tako da se jasno mogli vidjeti šta drži u šA. i dodao njegovom bratu ovu „lopticu“, obraćajući se optuženom sa „Šta je ovo A.?“. Njegov brat je uzeo tu „lopticu“ iz inspektorovih ruku, a on je povikao „Nemoj to uzimati, ostaće ti otisci prstiju“, pa je A. „lopticu“ odmah vratio inspektoru, a on je tada prokomentarisao da su mu to policajci podmetnuli, jer zašto bi njegovom bratu davali to što su pronašli, osim da na tom predmetu ostanu njegovi otisci. Inspektor je rekao A. da mu to vrati, i ovaj je to učinio, te da ga je prije pronalaska „loptice“, inspektor D. poveo sa strane i rekao mu da ako ništa ne nađu prilikom pretresa, protiv njegovog brata postoji svjedok i dokazi, a kada su naknadno, u dvorištu koje je komšijino, pronašli to što su donijeli u kuću, tog svjedoka više nisu pominjali.Tokom pretresa on je stajao u kuhinji za šankom a pomjerio se samo kada ga je inspektor D. odveo u dnevnu sobu da mu kaže za ovog svjedoka, dok je svjedok M.V. bio pored šanka u kuhinji, a svjedok V. je išao sa inspektorima dok su pretresali sobe i baštu. Nije mogao opisati kako je izgledao inspektor koji je donio tu kafenu „lopticu“, ali bi ga možda prepoznao da ga vidi. Jedan od njih je tražio od njegove snahe T. da im donese nož, pa je tim nožem otvorio onu „lopticu“ kafene boje ne govoreći ništa, osim što su među sobom nešto šaputali i slali neke poruke, navodno forenzičarima da dođe. Inspektori su zabranili da se pozove advokata, pa je neko od porodice, ili njegov brat A., pri kraju pretresa, pozvao telefonom advokata. Stan koji koristi njegov brat se nalazi u prizemlju, i tu se nalazi kuhinja i trpezarija koje prostorije su fizički odvojene zidom i vratima od dnevne sobe, zatim hodnik, spavaća soba i kupatilo, a on je kroz otvorena vrata na kuhinji mogao da vidi šta su kroz stan radili inspektori, dok su pretresali. Čuo je da komentarišu da je kafena „loptica“ pronađena u drugom dijelu dvorišta, a pominjali su i krov. Dvorište njihove kuće je ograđeno u jednom dijelu kamenim zidom koji ih dijeli od susjednog dvorišta komšije B., dok je u jednom dijelu žičana ograda. U kući komšije B. ne živi mu niko, a pored pomenutog zida, u dvorištu komšije B., nalazi se neki objekat, kuća ili ostava. Pomenuti zid je otprilike njegove visine, a on je visok oko 180 cm, pa kada stane pored tog zida ne može da vidi dvorište susjedne kuće, i zid nije na svim mjestima iste visine. Izviše tog zida je ivica od krova, pokrivena tiglom, objekta koji se nalazi u susjednom dvorištu. Sjeća se da je jedan od inspektora, ne sjeća se koji, tražio da se donesu stube, kako bi se popeli, ali se ne sjeća da li je to bilo prije ponalaska one kafene „loptice“ ili posle. Osim inspektora koji je donio pomenutu lopticu, niko drugi nije donosio, niti im je govorio da je pronađen još neki predmet, niti je njegov brat, mimo one kafene „loptice“, bilo šta drugo uzimao u ruke. Sa M.V.m je u dobrim komšijskim odnosima.</span>
</p>
<p>
<span class="span1">Optuženi je nakon svjedočenja naprijed pomenutog svjedoka, objasnio da se radi o zajedničkom zidu, preko kojeg je krov koji pokriva objekat u B. dvorištu i koji je pod kosinom, i malo prelazi preko zajedničkog zida u dio dvorišta optuženog, kao „kapavica“, te da je ovaj zajedinički zid njohov komšija iskoristio i uz njega podigao objekat, tako da je to istovremeno i zid objekta i ograda između B. i B., a u kući M. ne živi niko, osim što B. i njegovi sinovi dolaze povremeno, ali ne zna da li tu ostaju da prespavaju.</span>
</p>
<p>
<span class="span1">Svjedok M. S. je na glavnom pretresu od 28.01.2016.godine izjavio da su kritičnog dana, po naredbi sudije za istragu Višeg suda u Podgorici, izvršili pretres kuće optuženog B.A., kojeg su zatekli u restoranu „Pod volat“, ali ne zna ko je od kolega imao naredbu za pretresanje i kome je predao. Nakon što su obezbijeđeni svjedoci koji su prisutvovali pretresanju, započelo se i sa radnjom pretresanja. Predmet pretresanja je bilo prizemlje kuće, a on je sa kolegom B.Z.pretresao spavaću sobu u kojoj su pronašli nešto novca, a zatim je sa kolegom P.D.i jednim mlađim momkom kao svjedokom, izašao kako bi izvršili pretres dvorišta, u kojem je P., u jednom kamenom zidu, visine oko 2m, preko koga ide nastrešica objekta koji se nalazi u susjednom dvorištu, s unutrašnje strane dvorišta B., pronašao neke zamotuljke koji su izuzeti sa lica mjesta i predati kolegi koji je vodio zapisnik o pretresanju. Nije vidio momenat kada je P. našao predmetne zamotuljke, samo ga je čuo kako je rekao da je pronašao nešto, a kada se okrenuo u pravcu P.a koji je od njega bio udaljen oko 2m, vidio ga je kako stoji na jednoj stolici. Na tom dijelu gdje je stajao P. bila je nastrešica, koja je prelazila preko zida, a P. je u ruci držao plastičnu kutijicu od „kinder jajeta“, žute boje i jedan zamotuljak. U tom trenutku pored njega se nalazio onaj mlađi čovjek, kao svjedok, a u blizini zida se nalazio i jedan ogromni suncobran i stolica. Zapisnik o pretresanju je vodio njegov kolega M.P.i on mu nije predao predmetne zamotuljke, već je ostao u dvorištu sa svjedokom, već je P. otišao u kuću da preda M. zamotuljke, ali ne zna da li je P. ikome te zamotuljke prije toga davao.Ne sjeća se da li je P. tokom pretresao imao rukavice, zna da on nije, a predmete koje je našao, P. je kao takve unio u kuću. Praksa je da se oni pakuju u posebne omote tek kada kriminalistički tehničar dođe na lice mjesta. Pri kraju pretres fotografisana je kuća, dvorište i pronađeni zamotuljci. Ne zna gdje se tokom pretresa dvorišta nalazio drugi svjedok, a osim optuženog, u kući je bio i njegov brat, supruga i dva svjedoka.</span>
</p>
<p>
<span class="span1">Svjedok P. D. je na glavnom pretresu od 28.01.2016.godine izjavio da su kritičnog dana, shodno naredbi sudije za istragu Višeg suda u Podgorici, trebali da izvrše pretres kuće B.A.. Nakon što su obezbijedili dva svjedoka, počeli su sa pretresom. On je u dvorištu kuće optuženog, u prisustvu jednog svjedoka, ne sjeća se da li je bio prisutan još neko od njegovih kolega, u jednom zidu, našao prvo jedan zamotuljak koji je bio oblijepljen braon selotejp trakom, nakon čega je otišao u kuću B. i kolegi M.P., koji je bio za stolom, predao predmetni zamotuljak, na način što ga je stavio na sto da bi on to upisao u zapisnik koji je vodio.Ne sjeća se ko je u tom trenutku bio prisutan u kući, osim optuženog koji je bio u neposrednoj blizini i nije vidio da je optuženi eventualno sam uzimao te zamotuljke sa stola ili da je neko od njegovih kolega te zamotuljke predavao optuženom. Nakon toga se odmah vratio nazad, i daljim pretresom istog zida pronašao jedno „kinder jaje“ u kojem se nalazilo više manjih zamotuljaka, u neposrednoj blizini mjesta gdje je našao prvi zamotuljak, a zatim je iste odnio M. da ih upiše u zapisnik. Dok je zamotuljke donosio M., optuženi je bio u kući i on optuženom nije pokazivao te zamotuljke, niti ih je optuženi uzimao, ali je iste morao da vidi jer ih je stavio na sto, onako kako ih je i pronašao, ne stavljajući ih u posebne kese. Zid u kojem je pronašao predmetne zamotuljke dijeli </span><span class="span1">dvorište optuženog, od dvorišta susjedne kuće, a u susjednom dvorištu se nalazi objekat čiji krov- šljeme prelazi na kameni zid, koji je na tom mjestu visine preko 2m, a predmetne zamotuljke je našao na vrhu tog zida, u dijelu gdje se spaja ivica krova ovog objekta iz susjednog dvorišta i zida. Naveo je da je visok 185 cm, i ne može se sjetiti kako je dohvatio ove zamotuljke sa vrha zida, najvjerovatnije se morao popeti na nešto, a čini mu se da je uzeo neku stolicu, ali nije siguran. U dvorištu optuženog bilo 7-8 pasa i kućica za pse, a kada se završio pretres, došao je kriminalistički tehničar i sve je fotografisao. Na tvrdnju optuženog da je vidio svjedoka P.a u holu hodnika dok su čekali prozivku, i da je to službeno lice koje mu je dalo onaj zamotuljak, koji je on nakon toga razgledao, svjedok je izjavio da nije tačno da je optuženom dao i jedan zamotuljak, pa ni zamotuljak braon boje.</span>
</p>
<p>
<span class="span1">Svjedok Š. D. je na glavnom pretresu od 28.01.2016.godine izjavio da su kritičnog dana optuženog našli u kafani „Pod volat“, pa nakon što su se legitimisali, rekli su mu da treba da pođe da njima u pravcu njegove kuće, jer imaju naredbu za pretres iste. Kada su došli do kuće, našli su dva svjedoka, počeli sa pretresom, i u toku pretresa je čuo od kolega da su nešto našli. Zna da je nađen novac, a kolega P. je u u nekom zidu dvorišta kuće našao jedan zamotuljak i jednu kutiju od „kinder jaja“, sa nekim „polutkama“ u njemu, a te predmete je vidio nakon završetka pretresa, jer su stajali na jednom stolu, a P. mu je potvrdio da je on te predmete pronašao. Dok je on vršio pretres, sa njim je bio jedan od svjedoka, da nije pretresao dvorište, a ne se sjeća ko je od njegovih kolega pretresao druge djelove kuće, stim što su svjedoci bili prisutni i mogli su da prigovore kad god su htjeli, što su na kraju i pitani. On nije predao naredbu o pretresanju optuženom i nije vidio da li je neko od kolega to učinio, ali je u njegovom prisustvu optuženom saopšteno da ima pravo da angažuje branioca i da taj branilac može prisustvovati pretresanju, ali se ne sjeća šta je optuženi B. odgovorio na ovo upozorenje.</span>
</p>
<p>
<span class="span1">Svjedok M.P.je na glavnom pretresu od 28.01.2016.godine izjavio da su kritičnog dana, na osnovu naredbe istražnog sudije, u prisustvu dva svjedoka, izvršili pretres stana i drugih prostorija optuženog, kome je predata naredba za pretresanje, jer ju je isti tražio. Naveo je da je on vodio zapisnik o pretresanju, da je sjedio za stolom i nije izlazio iz kuće, a sjeća se da je pronađen jedan zamotuljak oblijepljen selotejp trakom, jedna kutijica od „kider jajeta“ u kojoj je bilo više zamotuljaka i novac. On je sve uredno unio u zapisnik o pretresanju, a kriminalistički tehničar je sve to fotografisao. Nakon sačinjavanja zapisnika, optuženi je upitan da li ima primjedbi i on je tom prilikom iznio primjedbu koja je konstatovana na zapisniku. Poznato mu je da je vršen pretres dvorišta optuženog, a svjedoci su bili prisutni od početka do kraja pretresa. Siguran je da je njegov kolega P. D. pronašao i donio prvo jedan zamotuljak, koji je stavio na sto za kojim je on vodio zapisnik, zatim je izašao u dvorište i nastavio pretres, da bi se posle nekog vremena vratio sa kutijicom od „kinder jajeta“ koju je takođe stavio na sto, a kasnije je neko od kolega donio i novac. Ne sjeća se da li su njegove kolege tokom pretresa nosile rukavice, te da nijesu imali vrećice za odlaganje predmeta, već je kriminalistički tehničar, predmete koje je P. pronašao i donio,  odložio u posebne vrećice. On nije dirao predmete koje je P. donio i stavio na sto, a P. je kutijicu od kinder jajeta otvorio da bi se vidjelo šta je unutra, istresavši je po stolu, pa je on mogao da vidi koliko ima zamotuljaka, i u zapisnik je unio njihov broj. Za ovo vrijeme, optuženi se nalazio za šankom, u istoj prostoriji i mogao je da vidi šta P. donosi i ostavlja na stolu. Siguran je da optuženom nije davao u ruke paketić oblijepljen selotejp trakom, niti je tražio od ukućana da mu donesu nož iz kuhinje, a ne sjeća se da li je neko od kolega to tražio.</span>
</p>
<p>
<span class="span1">Svjedok B. Z. je na glavnom pretresu od 28.01.2016.godine izjavio da je sa kolegama došao da po nalogu suda izvrši pretres kuće optuženog, a sa M.S. pretresao je jednu sobu u kojoj je pronađen novac, koji je stavio na sto gdje je sjedio zapisničar, i tada na stolu nije bilo ničeg drugog. Bio je prisutan kada je njegov kolega P. donio jedan zamotuljak od selotejp trake i stavio ga na sto zapisničara. Tada je izašao u dvorište, kako bi vidio gdje je pronađen zamotuljak, kada je P. pronašao jednu kutijicu od kinder jajeta žute boje, koju je odnio kod zapisničara. Ne zna ko mu je tačno pokazao gdje je mjesto gdje je pronađen zamotuljak, ali to je bilo na vrhu kamenog zida koji se nalazi sa desne strane, kada se izađe iz kuće, visine preko 2m, a u blizini tog mjesta P. je pronašao i onu kutijicu od kinder jajeta, prethodno se popevši na nešto, stolicu ili nešto drugo. Ne sjeća se da li je P. nešto rekao kada je pronašao predmetnu kutijicu, ali je pokazao to što je našao. Nije vidio da je optuženom bilo kakav predmet dodavan u ruke, pa ni paketić od selotejp trake koji je donio P., niti je vidio da je optuženi prilazio stolu i uzimao predmete koji su se nalazili na istom.U dvorištu je bio i jedan od svjedoka koji je bio prisutan i kada je P. našao kutijicu „kinder jajeta“.</span>
</p>
<p>
<span class="span1">Svjedok D. M. je na glavnom pretresu od 23.02.2016. godine izjavio da je kritičnog dana bio prisutan, kada se na osnovu naredbe sudije za istragu, za koju se ne sjeća da li je on pokazao ili neko od kolega, vršilo pretresanje kuće optuženog B.A., kojem pretresu su prisustvovala dva svjedoka. Kolege koje su učestvovale u pretresu, bile su u kući, cirkulisalo se, ulazilo i izlazilo, pa se ne može sjetiti kuda su se sve kretali svjedoci tokom pretresa, ali su isti bili korektni i svoj posao su radili kako treba, jer im se uvijek skrene pažnja na njihove dužnosti i obaveze tokom pretresa, ali nije siguran da li je u konkretnom slučaju to uradio on, ili neko od njegovih kolega. U jednom trenutku, P. je donio neke zamotuljke koji su nađeni u dvorištu kuće, a rečeno je samo da su bili u negdje u zidu, nakon čega su isti evidentirani u zapisnik i oduzeti kako to zakon nalaže. Ne može se sjetiti kako su izgledali i koliko ih je bilo, šta je P. uradio sa istima kada ih je donio u kuću i da li je P. jednom ili više puta donosio zamotuljke u kuću. Rađen je i pretres dvorišta, ali ne zna ko je od njegovih kolega bio tamo, jer ne zna ni ko je sve od kolega bio na pretresu, osim da je bio M., P. i Š..</span>
</p>
<p>
<span class="span1">Svjedok V.N. je na glavnom pretresu od 23.02.2016.godine izjavio da je  mjesec dana prije predmetnog događaja, došao da živi kod majke optuženog, a sjeća se da je kritičnog dana tu bilo mnogo ljudi i da ga je neko zvao da prisustvuje pretresu. Uveli su ga u jednu sobu gdje su nađene neke pare, a zatim u dvorište i to je sve čega se sjeća. Osim njega pretresanju je prisustvovao i komšija optuženog. Kada je sa službenicima policije izašao u dvorište, dali su mu jednu stolicu da sjedne a pored njega je bilo 5-6 policajaca i čuo je kako govore da su nešto našli, ali ne zna gdje su to našli, niti su oni rekli šta su našli.</span>
</p>
<p>
<span class="span1">IZVJEŠTAJ o DNK vještačenju Forenzičkog centra Danilovgrad broj 1464/15 od 23.07.2015. godine sačinjen je povodom vještačenja dostavljenog dokaznog materijala, i to: „BR.1“- braon papirne vrećice sa printom za pakovanje dokaznog materijala, u kojoj senalazila žuta plastična kutijica, a u njoj 5 manjih zamotuljaka od providnih PVC kesica vezanih u čvor, sa sadržajem bijele praškaste supstance, a za potrebe DNK analize izuzeti su uzorci samoljepljivom trakom sa površine žute kutijice, od koje je kompletnim utroškom sačinjen uzorak označen labaratorijskim brojem 1464_15_1/1; samoljepljivom trakom sa površine 5 zamotuljaka sa sadržajem bijele praškaste supstance, od koje kompletnim utroškom sačinjen uzorak označen labaratorijskim brojem 1464_15_1/2; samoljepljivom trakom sa površine čvorova 5 </span><span class="span1">zamotuljaka sa sadržajem bijele praškaste supstance(nakon što su čvorovi odvezani), od koje je kompletnim utroškom sačinjen uzorak označen labaratorijskim brojem 1464_15_1/3; „BR.2“ –braon papirna vrećica sa printom za pakovanje dokaznog materijala, u kojoj je zatičeno valjkasto pravougaono pakovanje oblijepljeno selotejp trakom, na jednoj bočnoj strani sa manjim prorezom iz kojeg se vidjela bijela praškasta supstanca, dok su za potrebe DNK analize izuzeti uzorci: samoljepljivom trakom sa površine pakovanja, od koje je kompletnim utroškom sačinjen uzorak označen labaratorijskim brojem 1464_15_2/1; isječen je vidljivi kraj braon selotejp trake na površini kojom je obmotano pakovanje, i od njega utroškom sačinjen uzorak označen labaratorijskim brojem 1464_15_2/2; nakon odmotavanja braon selotejp trake, u mjeri u kojoj je to bilo moguće zbog velike ljepljivosti, izuzet je uzorak samoljepljivom trakom sa providnog dijela PVC pakovanja sa sadržajem bijele praškaste supstance, od koje je kompletnim utroškom sačinjen uzorak označen labaratorisjkim brojem 1464_15_2/3; isječen je još jedan kraj braon selotejp trake kojom je obmotano pakovanje, a koji je uočen nakon oblijepljivanja selotejp trake, i od njega utroškom sačinjen uzorak označen labaratorisjkim brojem 1464_15_2/4, kao i „Nesporni uzorak B.A.“. Nakon dobijenih rezultata DNK analize i biostatističkog proračuna, u mišljenju izvještaja konstatovano je da je: na uzorku izuzetom sa žute plastične kutijice utvrđeno prisustvo manje količine biološkog materijala od minimum dvije osobe, a pri tome rezultat DNK analize daje ograničenu podršku da je B.A. jedan od donora biološkog materijala, a B. T., A. A. i A. B. se mogu eliminisati kao mogući donori; na uzorcima izuzetim sa površine 5 PVC zamotuljaka sa bijelom praškastom supstancom i njihovih raspetljanih čvorova, nije utvrđena dovoljna količina biološkog materijala; na uzorku izuzetom sa površine pakovanja oblijepljenog braon selotejp trakom utvrđeno je prisustvo biološkog materijala od najvjerovatnije tri osobe, pri čemu se B. T. i Ad. B. mogu eliminisati kao mogući donori, a za B.A.i A. A. se nije moguće izjasniti; na isječku jednog kraja braon ljepljive trake kojom je obmotano pakovanje, utvrđeno je prisustvo biološkog materijala od najvjerovatnije dvije osobe, pri čemu rezultat DNK analize daje ekstremno jaku podršku hipotezi da je B.A. donor biološkog materijala, dok je druga osoba zastupljena sa izrazito malom količinom biološkog materijala, i u odnosu na nju se nije moguće izjasniti, dok na preostala dva izuzeta uzorka sa pakovanja obmotanog braon sleotejp trakom, nije utvrđena dovoljna količina biološkog materijala.</span>
</p>
<p>
<span class="span1">U svom izjašnjenju datom na glavnom pretresu od 23.02.2016.godine, stalni sudski vještak Kovačević Sandra, pojasnila je da, kao što je u nalazu i mišljenju navedeno, ograničena podrška predstavlja najniži stepen o dokaznoj jačini vrijednosti utvrđenog rezultata DNK analize, koji podržava tzv. hipotezu tužilaštva, a to je da je navedeno lice jedno od donora biološkog materijala koji je bio predmet analize, kao i da utvrđeni DNK profil na uzorku pod tačkom 1 mišljenja, 74 puta vjerovatnije je dobiti ukoliko potiče od B.A.i jedne nepoznate osobe, nego ako potiče od dvije nepoznate osobe, i ta vrijednost nema jačinu na osnovu koje bi dala mišljenje da biološki materijal potiče od te osobe, već samo da se ista ne može eliminisati kao mogući donor biološkog materijala.U nalazu i mišljenju na strani broj 3 pod „BR.2“, gdje je opisano da je isječen kraj braon selotejp trake kojom je obmotano pakovanje, a koji je uočen nakon odlijepljivanja selotejp trake, kako je u naredbi bilo navedeno da se i sa unutrašnjeg pakovanja vrši DNK vještačenje, pokušavajući da dođe do istog, vršila je odlijepljivanje spoljašnjeg sloja selotejp trake, kojom prilikom je u unutrašnjosti uočila još jedan kraj ljepljive trake, koji je isječen za potrebe DNK vještačenja i isti je opisan pod tačkom 4 mišljenja, gdje je navedeno da rezultat DNK analize daje </span><span class="span1">ekstremno jaku podršku hipotezi da je B.A. donor biološkog materijala, i to je najviši stepen vrijednosti, čak za tri stepena ulazi više u najjaču kategoriju (10</span><sup class="sup1">9</sup><span class="span1">), pa je u tom slučaju mišljenja da je B.A. donor biološkog materijala, ukoliko se može eliminisati mogućnost da ima jednojajčanog brata blizanca, a koju činjenicu je optuženi potvrdio na glavnom pretresu. Objasnila je da je prvo uzet biološki trag sa površine pakovanja oblijepljenog braon selotejp trakom, i ta površina je izložena, s jedne strane, procesu samog spadanja biološkog materijala, a sa druge strane, svakom naknadnom kontaktu sa navedenim spoljašnjim površinama, uključujući i neminovni kontakt policijskih službenika prilikom pretresa i kriminalističkih tehničara prilikom testiranja, a sve i pod pretpostavkom da su čitavo vrijeme nošene rukavice, takve manipulativne radnje mogu da dovedu do skidanja biološkog materijala i nanošenja novog. Kada su u pitanju čvorovi, takve površine su manje izložene naknadnom kontaktu, a da bi eventulano pronađeni biološki materijal imao najveću mogućnost da potiče od onog ko ju je pakovao, odnosno, vezivao u čvor, izvršeno je i odvojeno uzorkovanje površina koje su bile vezane u čvor, ali je radnja odvezivanja čvorova, takođe manipulativna radnja, koja neminovno mora dovesti i do skidanja dijela biološkog materijala. Kod drugog uzorka, ono što se radi kod pakovanja oblijepljenih selotejp trakama, jeste da se traži kraj ljepljive trake kojom je taj zamotuljak obmotan, jer vrlo često osobe prilikom lijepljenja uhvate sa kraja ljepljivu traku kako bi je fiksirali na predmet na koji se stavlja. Kod trećeg uzorka je naredbom bilo naloženo da se izvrši DNK vještačenje unutrašnjosti, pa je odmotana selotejp traka koju nije mogla do kraja da odmota, pa je treći uzorak uzet sa površine vidljivog dijela providnog dijela PVC pakovanja njihovom samoljepljivom sterilnom trakom, a četvrti uzorak je potpuno drugi kraj ljepljive trake koji nije bio dostupan sa spoljašnje strane pakovanja i opet se išlo logikom da je možda osoba prilikom lijepljenja dohvatila ljepljivu stranu tog kraja. Za samu spoljašnost selotejp trake, biološki materijal koji se nalazi na spoljnjem dijelu podložan je spadanju i micanju naknadnim kontaktom sa tim predmetom. Kada je u pitanju uzorak opisan pod tačkom 4 mišljenja, nemoguće je doći do tog uzorka, jer se isti morao odljepljivati da bi se došlo do toga, a to bi se vidjelo, što u konkretnom nije bio slučaj. Takođe je navela, da prilikom dostavljanja materijala na vještačenje, kao što je prikazano u fotodokumentA.ji, pakovanje oblijepljeno selotejp trakom, bilo je probodeno na jednoj bočnoj strani sa vidnim manjim prorezom iz kojeg se vidi bijela praškasta supstanca, a uvijek se gleda da se izbjegne taj dio, u smislu da ga ne uzorkuju radi vještačenja, a isječak pod tačkom 4 mišljenja, nije bio proboden, i sa tog dijela nije izuzet.</span>
</p>
<p>
<span class="span1">Sud je izvještaj o DNK vještačenju Forenzičkog centra prihvatio u cjelosti kao stručan, jasan i objektivan, dat na osnovu neposredne analize dostavljenog materijala, a vještak je na glavnom pretresu, odgovarajući na postavljena pitanja, dao sva potrebna objašnjenja koja su u skladu sa pomenutim nalazom i mišljenjem, pa su bez osnova primjedbe optuženog i njegovog branioca da se vještak ne može sa 100% sigurnošću izjašnjavati da samoljepljiva braon traka sa pakovanja, koji je bio predmet vještačenja, prethodno nije odmotavana, jer se ona mogla prethodno odmotati, a zatim ponovo namotati na taj isti predmet, a da se to ne primijeti, jer da je tako nešto urađeno bilo bi svakako vidljivo na slikama pomenutog zamotuljka koje su prikazane u fotodokumentA.ji koja je sačinjena povodom pretresa, kao i fotodokumentA.ji koja čini sastavni izvještaja o DNK vještačenju, a što je vještak na kraju isključio navodeće da u konkretnom to nije bio slučaj jer bi to prilikom vještačenja(uzorak opisan pod tač.4 mišljenja) bilo vidljivo vještA.ma Forenzičkog centra. </span>
</p>
<p>
<span class="span1">IZVJEŠTAJ O HEMIJSKOM VJEŠTAČENJU Forenzičkog centra Danilovgrad broj 10465/15 od 15.07.2015. godine sačinjen je povodom hemijske analize dostavljenog dokaznog materijala, i to: 1) jednog papira u kome sa nalaze dva ručno pravljena zamotuljka od plastične kese sa praškastom materijom bijele boje neto mase m=0,36g, m2=0,37g; plastični dio od „kinder jajeta“ u kome se nalaze tri ručno pravljena zamotuljka od plastične kese sa sadržajem praškaste materije bijele boje neto masa: m1=0,82g, m2=0,42g, m3=0,79g; jedan ručno pravljeni zamotuljak od plastične kese i selotejp trake u kome se nalazi praškasta materija bijele boje neto mase m=29,92g; 2) bijele koverte u kojoj se nalazi dvanaest novčanica od 100€ i četrdesetpet novčanica od 50€. Iz rezultata hemijske analize proizilazi da je u dokaznom materijalu označenim brojem 1 dokazano prisustvo kokaina, supstance koja se nalazi u Pravilniku o utvrđivanju spiska droga, psihotropnih supstanci i bilja koje se može koristiti za proizvodnju droga (Službeni list CG, br. 56/2012), kako je to konstatovano u mišljenju, dok u dokaznom materijalu označenim brojem 2 nije dokazano prisustvo droge u granicama detekcije primjenjen metode analize.</span>
</p>
<p>
<span class="span1">Sud je izvještaj o hemojskom vještačenju Forenzičkog centra prihvatio u cjelosti kao stručan, jasan i objektivan, dat na osnovu neposredne analize dostavljenog materijala, na koji nalaz stranke nisu imale primjedbi.</span>
</p>
<p>
<span class="span1">Iz IZVODA IZ KAZNENE EVIDENCIJE na ime optuženog Ministarstva pravde CG od 28.01.2016.godine utvrđeno je da je optuženi B.A. osuđivanpresudom Osnovnog suda Podgorica K.br. 810/08 od 17.10.2008.godine, zbog krivičnog djela teška tjelesna povreda iz člana 151 stav 1 KZ, na kaznu zatvora u trajanju od 1 godine, presudom Višeg suda u Podgorici K.br. 273/02 od 25.10.2005.godine, zbog krivičnog djela nasilničko ponašanje iz člana 399 stav 2 u vezi stava 1 KZ, na kaznu zatvora u trajanju od 3 godine i presudom Višeg suda u Podgorici K.br. 52/03 od 30.12.2004.godine, zbog krivičnog djela ubistvo u pokušaju iz člana 30 KZRCG u vezi člana 19 KZSRJ, na kaznu zatvora u trajanju od 1 godine i 6 mjeseci.</span>
</p>
<p>
<span class="span1">Cijeneći navode optužbe, odbranu optuženog B.A., provedene dokaze i utvrđeno činjenično sT., sud nalazi da je optuženi izvršio krivično djelo koje mu se stavlja na teret, na način, u vrijeme, i na mjestu kako je to precizirano izrekom presude.</span>
</p>
<p>
<span class="span1">Nesumnjivo je utvrđeno da je dana 14.05.2015. godine, u Podgorici, u dvorištu kuće optuženog B.A., u ulici S.N. br. 39, u zidanoj ogradi, pronadjena opojna droga kokain, i to u jednoj plastičnoj kutijici pet manjih pakovanja ukupne neto mase 2,76 grama i jedno veće pakovanje neto mase 29,92 grama, a koje činjenice proizilaze iz zapisnika o pretresanju stana i drugih prostorija MUP-a Uprave policije – Grupa za borbu protiv droga Ku.br. 369/15 od 14.05.2015.godine, u kojem je konstatovano da je pretresom kuće optuženog, koja se nalazi u ulici S.N. br. 39 u Podgorici, u zidu dvorišta kuće,koji je ujedno i ograda i objekat, ispod limenog krova koji je okrenut prema dvorištu kuće B., pronađen jedan manji zamotuljak četvrtastog oblika oblijepljen širokom kafenom selotejp trakom, u kojem se nalazila praškasta materija bijele boje, za koju se pretpostavilo da je opojna droga „kokain“ i jedna plastična kutijica okruglog oblika žute boje, u kojoj se nalazilo pet manjih ručno pravljenih zamotuljaka od PVC providne folije, u kojima se nalazila praškasta materija bijele boje za koju se pretpostavilo da je opojna droga „kokain“, a koja opojna droga je pomenutog datuma oduzeta od optuženog, kako se to utvrđuje iz potvrde o privremeno oduzetim predmetima MUP-a Uprave policije – Grupa za borbu protiv droga Ku.br. 369/15 od 14.05.2015. godine, a čiji izgled, kao i izgled mjesta gdje su </span><span class="span1">pronadjeni predmetni zamotuljci, je prikazan u fotodokumentA.ji MUP-a Uprava policije CB Podgorica broj 64-28-244-898/1493 od 14.05.2015.godine.</span>
</p>
<p>
<span class="span1">Da se u pomenutim zamotuljcima nalazila opojna droga kokain, utvrđeno je iz izvještaja o hemijskom vještačenju Forenzičkog centra Danilovgrad broj 10465/15 od 15.07.2015.godine, u kojem nalazu je konstatovano da su na vještačenje dostavljena dva ručno pravljena zamotuljka od plastične kese sa praškastom materijom bijele boje neto mase m=0,36g, m2=0,37g, plastični dio od „kinder jajeta“ u kome su se nalazila tri ručno pravljena zamotuljka od plastične kese sa sadržajem praškaste materije bijele boje neto masa: m1=0,82g, m2=0,42g, m3=0,79g i jedan ručno pravljeni zamotuljak od plastične kese i selotejp trake u kome se nalazila praškasta materija bijele boje neto mase m=29,92g,da bi nakon izvršene hemijske analize, što prozilazi iz mišlenja, vještak konstatovao da je u pomenutom dokaznom materijalu dokazano prisustvo kokaina.</span>
</p>
<p>
<span class="span1">Optuženi je negirao izvršenje krivičnog djela, navodeći da su kritičnog dana, nakon što su mu se legitimisali, ovlašćeni policijski službenici sa njim pošli od kafane „Pod Volat“ do kuće u kojoj živi, gdje su izvršili pretres iste, u prisustvu komšije M. V. i V.M.a, kao svjedoka, dok je on svo vrijeme sjedio u trpezariji, u prizemlju kuće, a nakon pretresa dvorišta kuće, koji su vršila dva službenika policije i kome je prisutvovao svjedok V.N., službenici su se vratili nazad i pokazali mu jedan zamotuljak loptastog oblika obmotan selotejp trakom braon boje, a nakon što mu ga je jedan od inspektora pokazao i pitao šta je to, on je uzeo desnom rukom taj zamotuljak koji mu je inspektor pokazao, držao ga u rukama i gledao nekih 3-4-5 sekundi, nakon čega mu je brat rekao da ne dira to, a onaj isti službenik policije mu je tada uzeo nazad taj zamotuljak, pa je nožem, koji mu je dala njegova supruga, otvorio taj zamotuljak, i rekao da je to kokain, te da sa predmetnom drogom nema nikakve veze, ne zna otkud ona tu, a naknadno je saznao gdje su istu pronašli, kao i da on sa suprugom i djetetom živi na prizemlju kuće koja je bila predmet pretresa.</span>
</p>
<p>
<span class="span1">Odbrana optuženog da sa pronađenom opojnom drogom nema „nikakve veze“, te da ne zna otkud ona u kamenom zidu koji se nalazi u njegovom dvorištu, opovrgnuta je izvještajem o DNK vještačenju Forenzičkog centra Danilovgrad broj 1464/15 od 23.07.2015. godine i neposrednim izjašnjenjem vještaka Kovačević Sandre, iz kojeg je utvrdjeno da je na uzorku izuzetom sa žute plastične kutijice utvrđeno prisustvo manje količine biološkog materijala od minimum dvije osobe, a pri tome rezultat DNK analize daje ograničenu podršku da je B.A. jedan od donora biološkog materijala, a B. T., A. A. i A. B.a se mogu eliminisati kao mogući donori, dok je na isječku jednog kraja braon ljepljive trake kojom je obmotano pakovanje, utvrđeno je prisustvo biološkog materijala od najvjerovatnije dvije osobe, pri čemu rezultat DNK analize daje ekstremno jaku podršku hipotezi da je B.A. donor biološkog materijala, dok je druga osoba zastupljena sa izrazito malom količinom biološkog materijala, i u odnosu na nju se nije moguće izjasniti. Biostatističkim proračunom ocijenjena je vjerovatnoća dobijenog rezultata na uzorku uzetog sa isječka jednog kraja braon ljepljive trake kojom je obmotano pakovanje, a pri tome je utvrđeni DNK profil 4,3 milijarde puta (LR=4.307x10</span><sup class="sup1">9</sup><span class="span1">) vjerovatnije dobiti ukoliko potiče od B.A.i jedne nepoznate osobe, nego ako potiče od dvije nepoznate nesrodne osobe. Vještak je u izjašnjenju objasnio da ograničena podrška predstavlja najniži stepen o dokaznoj jačini vrijednosti utvrđenog rezultata DNK analize, a ekstremno jaka podrška je najviši stepen vrijednosti, čak za tri stepena ulazi više u najjaču kategoriju (10</span><sup class="sup1">9</sup><span class="span1">), pa je u tom slučaju mišljenja da je B.A. donor biološkog materijala, ukoliko se može eliminisati </span><span class="span1">mogućnost da ima jednojajčanog brata blizanca, a koju činjenicu je optuženi potvrdio na glavnom pretresu. Iz svega navedenog proizilazi da se biološki materijal optuženog na isječku jednog kraja braon ljepljive trake kojom je obmotano pakovanje, mogao tu naći jedino ukoliko je upravo optuženi vršio zamotavanje ovog zamotuljka pomenutom ljepljivom trakom, jer vrlo često osobe prilikom lijepljenja uhvate sa kraja ljepljivu traku kako bi je fiksirali na predmet na koji se stavlja, a kako i proizilazi iz izjašnjenja vještaka, a koje činjenice upućuju na nesumnjiv zaključak da je optuženi B. A. donor i biološkog materijala uzorka izuzetog sa žute plastične kutijice, i ako rezultati DNK analize daju ograničenu podršku da je optuženi jedan od donora.</span>
</p>
<p>
<span class="span1">Stoga, ne stoje navodi odbrane optuženog, da mu jedan od policijskih službenika dao predmetni zamotuljak u ruke, nakon čega ga je on razgledao nekih 3-4-5 sekundi, dok mu njegov brat nije rekao da ga ne dira, nakon čega ga je on vratio službeniku policije, kojim navodima je optuženi želio da stvori uvjerenje kod suda da su tom prilikom ostali njegovi otisci prstiju na predmetnom zamotuljku, kao ni navodi svjedoka B. T., M. V. i B. L. koji su to potvrdili. Sve naprijed opovrgnuto je saglasnim izjavama svjedoka P.D., koji je izjavio da nije vidio da je optuženi eventualno sam uzimao predmetne zamotuljke sa stola ili da je neko od njegovih kolega te zamotuljke predavao optuženom, svjedoka M.P. koji je izjavio da je siguran da optuženom nije davao u ruke paketić oblijepljen selotejp trakom, svjedoka B.Z. koji je izjavio da nije vidio da je optuženom bilo kakav predmet dodavan u ruke, pa ni paketić od selotejp trake koji je donio P., niti je vidio da je optuženi prilazio stolu i uzimao predmete koji su se nalazili na istom. Sve i da su tačni navodi optuženog, oni ne objašnjavaju činjenicu da je njegov biološki materijal pronađen na isječku jednog kraja braon ljepljive trake kojom je obmotan predmetni zamotuljak, dakle sa unutrašnje strane, iz čega se zaključuje, da ovi biološki tragovi nisu mogli biti nanešeni dodirivanjem predmetnog zamotuljka od strane optuženog, nekih 3-4-5 sekundi, jer se isti nalaze sa unutrašnje strane, a nastali su prilikom lijepljenja predmetnog zamotuljka selotejp trakom. Do ovog zaključka došao je i vještak, imajući u obzir da u praksi vrlo često osobe prilikom lijepljenja uhvate sa kraja ljepljivu traku kako bi je fiksirali na predmet na koji se stavlja, te tom prilikom na ljepljiovoj trA. ostane biološki materijal, te da je bilo nemoguće doći do tog uzorka, jer se isti morao odljepljivati da bi se došlo do toga, a to bi se vidjelo, što u konkretnom nije bio slučaj.</span>
</p>
<p>
<span class="span1">Da je predmetna droga bila namijenjena prodaji, proizilazi iz količine opojne droge koja je pronađena pretresom dvorišta kuće optuženog (32,68 grama kokaina), dok iz broja i načina pakovanja PVC zamotuljaka (jedan veći ručno pravljeni zamotuljak od plastične kese i selotejp trake i pet manjih ručno pravljenih zamotuljaka od plastične kese koji su se nalazili u kutijici od kinder jajeta), te težine manjih ručno pravljenih zamotuljaka iz kutijice od kinder jajeta, koja je približno jednaka (0,36grama, 0,37grama i 0,42grama i 0,79 grama i 0,82grama), nesumnjivo proizilazi da su ovi zamotuljci bili namijenjeni za prodaju, i da ih je optuženi kao takve držao skrivene u kutijici od kinder jajeta, kao i veći ručno pravljeni zamotuljak sa opojnom drogom, koje je sakrio u kamenom zidu koji je ujedno i ograda i objekat, ispod limenog krova koji je okrenut prema dvorištu kuće B., gdje su pronađeni od strane službenika policije.</span>
</p>
<p>
<span class="span1">Dakle, za sud nema sumnje da je optuženi B.A., dana 14.05.2015.godine, u Podgorici, u kamenom zidu dvorišta svoje porodične kuće, u ulici S.N. 39, držao radi dalje prodaje gore navedenu opojnu drogu, koju su ovlašćeni policijski službenici </span><span class="span1">Uprave policije - Grupa za borbu protiv droga Podgorica, istog dana pronašli i oduzeli od optuženog.</span>
</p>
<p>
<span class="span1">Postupajući na naprijed opisani način, optuženi je bio svjestan da u kamenom zidu u dvorištu svoje porodične kuće drži opojnu drogu kokain, supstancu proglašenu za opojnu drogu Pravilnikom o utvrdjivanju spiska droga, psihotropnih supstanci i bilja koje se može koristiti za proizvodnju droga (Službeni list CG, br. 56/12 od 09.11.2012. godine), a koju opojnu drogu je držao radi dalje prodaje, što nesumnjivo proizilazi iz njene količine (32,68 grama), načina (ručno pravljeni zamotuljci od PVC kese) i broja pakovanja (pet manjih i jedan veći), od kojih je pet približno iste težine, pri čemu je znao i bio svjestan da nema ovlašćenja za radnje koje je preduzimao, skrivajući u dvorištu svoje kuće u jednom kamenom zidu, postupajući na taj način suprotno Zakonu o sprečavanju zloupotreba droga, kojim je regulisano kada su proizvodnja, prerada i promet ove supstance dozvoljeni i ko ih može vršiti, ali je to i htio, postupajući u konkretnom slučaju sa direktnim umišljajem, čime su se u njegovim radnjama stekli svi bitni elementi bića krivičnog djela neovlašćena proizvodnja, držanje i stavljanje u promet opojnih droga iz člana 300 stav 1 KZ CG, za koje djelo ga je sud oglasio krivim.</span>
</p>
<p>
<span class="span1">U izreci presude sud je precizirao mjesto izvršenja predmetnog krivičnog djela, tako što je u prvom redu, posle riječi „...u Podgorici...“ dodao riječi „u ulici S.N. broj 39“.</span>
</p>
<p>
<span class="span1">Kako je u Službenom listu Crne Gore broj 40 od 13.08.2013. godine došlo do izmjena u nazivu Krivičnog zakonika, tako da isti sada glasi Krivični zakonik Crne Gore (KZCG),a predmetno krivično djelo je izvršeno 14.05.2015. godine, to je sud u izreci presude, a kasnije i obrazloženju iste, koristio naziv zakonika shodno pomenutim izmjenama.</span>
</p>
<p>
<span class="span1">Sud nije prihvatio iskaze svjedoka B. T., B. L. i M. V., cijeneći ih kao sračunate da pomognu optuženom da izbjegne krivičnu odgovornost, posebno imajući u vidu da je svjedok B.T., supruga optuženog, B. L., brat optuženog, a M.V. komšija, jer su iskazi ovih svjedoka protivrječni saglasnim iskazima službenika policije, a u pogledu činjenice da je optuženom jedan od službenika policije dao zamotuljak oblijepljen braon selotejp trakom koji je on razgledao nekoliko sekundi, nakon čega ga je vratio inspektoru, insinuirajući da su tom prilikom na predmetnom zamotuljku ostali biološki tragovi optuženog, a koje činjenice nisu ni od značaja, kada se ima u vidu činjenica da je na kraju braon ljepljive selotejp trake kojom je oblijepljen zamotuljak, do kojeg kraja se došlo odljepljivanjem, nađen biološki materijal optuženog, a koji se tu nije mogao naći, osim ukoliko je upravo optuženi vršio oblijepljivanje predmetnog zamotuljka.</span>
</p>
<p>
<span class="span1">Sud je odbio predlog odbrane da se iz spisa predmeta izuzme zapisnik o pretresanju stana i drugih prostorija optuženog, kao i svi ostali dokazi koji su proizišli iz ovog zapisnika, a sa razloga što je pretresanje kuće i dvorišta optuženog izvršeno u skladu sa odredbama člana 80 i 81 Zakonika o krivičnom postupku (ZKP), odnosno iz spisa predmeta proizilazi, a što potvrdjuju i saslušani svjedoci – službenici policije, M. S., P. D., Š. D., M. P., B. Z. i D. M., da su naprijed pomenuta lica, shodno naredbi sudije za istragu Višeg suda u Podgorici Kri.br. 62/15 od 12.05.2015. godine, izvršili pretres kuće i dvorišta optuženog, a koju naredbu su prije preduzimanja pretresanja, predali supruzi optuženog B. Tanji, kako to proizilazi iz iskaza ovog svjedoka, koja je navela da je njen suprug B.A., kada je došao kući rekao da su sa njim službenici policije, koji </span><span class="span1">su došli sa nalogom za pretres, a nakon toga joj je jedan od tih službenika predao nalog za pretres. Pretresu su shodno odredbi člana 81 stav 3 ZKP prisustvovala i dva punoljetna gradjanina kao svjedoci M. V. i V.N., koje činjenice nisu bile sporne, i koji su, kako to proizilazi iz zapisnika o pretresanju, prije početka pretresanja upozoreni da paze na tok pretresanja, da imaju pravo da prije potpisivanja zapisnika stave svoje prigovore, ako smatraju da sadržina zapisnika nije tačna, da bi na kraju pomenutog zapisnika bilo konstatovano da lica koja su prisustvovala pretresanju-svjedoci, nemaju prigovora, a koje činjenice ne spori ni optuženi, navodeći da su pretresu prisutvovala dva svjedoka, njegov komšija M.V. i kum V.N., koji su čitavo vrijeme išli sa službenicima policije tokom pretresa, a iz iskaza saslušanih svjedoka-službenika policije, proizilazi da je svaka službena radnja koja je preduzeta tokom pretresanja preduzeta u prisustvu svjedoka, pa i pronalazak predmetne opojne droge, jer bi u suprotnom optuženi zasigurno u tom pravcu istakao primjedbu prije potpisivanja zapisnika o pretresanju, kao što je to i učinio navodeći da predmetna opojna droga nije nadjena u sklopu njegovog dvorišta i njegove kuće, već u komšijino potkrovlje i objekat, iznoseći primjedbe i prilikom potpisivanja potvrde o privremeno oduzetim predmetima, u kojoj je konstatovano da se od optuženog oduzima predmetna opojna droga i novac, navodeći da je pronadjeni novac vlasništvo njegovog brata M. R., koji je pomorac, a da za praškastu materiju ne zna čija je i da ista nije njegova. Nadalje, navodi optuženog, da prije preduzimanja radnje pretresanja, nije poučen da ima pravo da uzme advokata odnosno branioca koji može prisustvovati pretresanju, opovrgnuti su iskazom svjedoka Š.D., koji je izjavio da je optuženom, u njegovom prisustvu, saopšteno da ima pravo da angažuje branioca i da isti može prisustovati pretresanju, a što je konstatovano i na zapisniku o pretresanju, odnosno da optuženi ne zahtijeva prisustvo advokata-branioca, a da je optuženi branioca mogao pozvati u bilo kojem trenutku, pa i kada su mu saopštena njegova prava, proizilazi i iz njegove odbrane kada kaže da je u toku pretresanja, sa telefona svog brata L., pozvao advokata, obavijestio ga o svemu i tražio od njega da dodje, te da ga niko od službenika policije u tome nije u tome sprečavao.  </span>
</p>
<p>
<span class="span1">Osim toga, da je tokom pretresanja od strane službenika policije, preduzeta neka radnja koja nije u skladu sa zakonom, lica koja su kao svjedoci prisustvovala pretresanju bi svakako, prije potpisivanja zapisnika, u tom pravcu izinijeli primjedbe, jer su prije pretresanja propisno upozoreni da paze na tok pretresanja, i da imaju pravo da stave svoje prigovore na sadržinu zapisnika, kao i optuženi, jer bi to svakako bilo u njegovom interesu, što je optuženi i učinio u pogledu činjenice da predmetna opojna droga koja je pronadjena u dvorištu njegove kuće nije nadjena u sklopu njegovog dvorišta, već komšijinog, a što je učinio i prilikom potpisivanja potvrde o privremenom oduzimanju predmeta, iznoseći primjedbe za oduzeti novac i predmetnu drogu.</span>
</p>
<p>
<span class="span1">Pored navedenog, i iz iskaza saslušanih svjedoka-službenika policije, jasno proizilazi da je svjedok P. D., nakon što je pronašao predmetne zamotuljke, iste pokazao i jednom i drugom svjedoku, obavještavajući sve prisutne šta je pronadjeno, ostavljajući zamotuljke na sto, ispred svjedoka M.P. koji je vodio zapisnik o pretresanju, u kojem dijelu su neubjedljivi djelovi iskaza svjedoka M. V. i V.N.a da ne znaju šta je svjedok P. našao i donio u kuću optuženog, i očigledno su sračunati da pomognu optuženom, imajući u vidu da mu je M. komšija, a V. kum.</span>
</p>
<p>
<span class="span1">Odlučujući o visini kazne koju će izreći optuženom, Sud je cijenio sve okolnosti koje utiču na to da kazna bude manja ili veća, pa je kao olakšavajuće okolnosti cijenio </span><span class="span1">lične prilike optuženog, koje se ogledaju u tome da se radi o porodičnom čovjeku, koji je oženjen, i  otac jednog maloljetnog djeteta, koje je po zakonu dužan da izdržava, da ima stalno zaposlenje kao vozač u supermarketu „Voli“  i da je lošeg imovnog stanja, kao i količinu kriminalne djelatnosti (ukupno 32,68 grama kokaina), koje okolnosti sud smatra naročito olakšavajućim, pa mu je izrekao kaznu zatvora u trajanju od 1 (jedne) godine i 6 (šest) mjeseci, ispod granice propisane zakonom, jer smatra da je izrečena kazna u svemu srazmjerna težini krivičnog djela i stepenu krivice optuženog i da predstavlja onu mjeru koja je neophodno potrebna za postizanje svrhe kažnjavanja iz čl. 32 KZ-a CG, a u okviru opšte svrhe izricanja krivičnih sankcija iz čl. 4 st. 2 KZ-a CG, odnosno da će ista uticati na optuženog, ali i na druge, da ubuduće ne čine krivična djela.</span>
</p>
<p>
<span class="span1">Sud nije cijenio kao otežavajuću okolnost činjenicu da je optuženi ranije osuđivan, i to presudom Osnovnog suda u Podgorici K.br. 810/08 od 17.10.2008.godine, zbog krivičnog djela teška tjelesna povreda iz člana 151 stav 1 KZ,  presudom Višeg suda u Podgorici K.br. 273/02 od 25.10.2005.godine, zbog krivičnog djela nasilničko ponašanje iz člana 399 stav 2 u vezi stava 1 KZ i presudom Višeg suda u Podgorici K.br. 52/03 od 30.12.2004.godine, zbog krivičnog djela ubistvo u pokušaju iz člana 30 KZRCG u vezi člana 19 KZSRJ, </span><span class="span1">a što je utvrđeno iz u </span><span class="span1">izvoda iz kaznene evidencije na ime optuženog Ministarstva pravde CG od 28.01.2016.godine, jer se ne radi o istovrsnim krivičnim djelima, već krivičnim djelima protiv života i tijela i krivičnog djela protiv javnog reda i mira, kao i činjenicu koja iz pomenutog izvoda proizilazi, a to je da je optuženi navedena krivična djela izvršio u odredjenom vremenskom periodu (2002-2008. godine), nakon čega nije nastavio sa vršenjem novih krivičnih djela, jer se shodno kazivanju optuženog, oženio, zasnovao porodicu i zaposlio.</span>
</p>
<p>
<span class="span1">U izrečenu kaznu zatvora optuženom će se uračunati vrijeme provedeno u pritvoru u periodu </span><span class="span1">od 14.05.2015. godine od 18,30 časova, do 18.09.2015.godine do 09,30 časova, shodno odredbi čl. 51 KZ-a CG.</span>
</p>
<p>
<span class="span1">Shodno odredbi čl. 300 st. 7 u vezi čl. 75 KZ-a CG, od optuženog </span><span class="span1">B.A.oduzima se 32,68 grama opojne droge kokain, koja supstanca se imaju uništiti nakon pravosnažnosi presude, </span><span class="span1">imajući u vidu da se radi o predmetima za koje zakon predvidja obavezno oduzimanje.</span>
</p>
<p>
<span class="span1">OdL. o troškovima donijeta je shodno odredbi čl. 226 i čl. 229 Zakonika o krivičnom postupku (ZKP-a), a isti se odnose nanagradu vještaku forenzičke genetike dr Kovačević Sandri u iznosu od 44,00 €, što ukupno iznosi  44,00 €, dok je paušal u iznosu od 100 €, odredjen imajući u vidu trajanje i složenost postupka te imovnsko sT. optuženog, a što je optuženi dužan uplatiti Budžetu CG, u roku od 15 dana, po pravnosnažnosti presude, pod prijetnjom prinudnog izvršenja.</span>
</p>
<p>
<span class="span1">Sud je cijenio i ostale provedene dokaze, ali je našao da su bez uticaja na drugačiju odluku suda.</span>
</p>
<p>
<span class="span1">Na osnovu izloženog, a shodno odredbi čl. 374 ZKP-a, odlučeno je kao u izreke presude.</span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">VIŠI SUD U PODGORICI</span>
</p>
<p style="text-align:center;">
<span class="span1">Dana, 17.03.2016. godine</span>
</p>
<p>&nbsp;</p>
<p style="text-align:center;">
<span class="span1">S U D I J A</span>
</p>
<p style="text-align:center;">
<span class="span1">                                                                                                      Vesna Moštrokol s.r.</span>
</p>
<p>&nbsp;</p>
<p style="text-align:center;">
<span class="span1">Za tačnost otpravka ovjerava</span>
</p>
<p style="text-align:center;">
<span class="span1">Sanja Radosavović</span>
</p>
<p style="text-align:center;">
<span class="span1">_______________________</span>
</p>
<p>&nbsp;</p>
<p>&nbsp;</p>
<p>
<span class="span1">PRAVNA POUKA     </span>
</p>
<p>&nbsp;</p>
<p>
<span class="span1">Protiv ove presude je dozvoljena žalba,</span>
</p>
<p>
<span class="span1">u roku od 15 dana od dana prijema pisanog</span>
</p>
<p>
<span class="span1">otpravka, ApelA.onom sudu CG, </span>
</p>
<p>
<span class="span1">a preko Višeg suda.</span>
</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
</div>


</body>