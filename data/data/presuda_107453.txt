<head>
<meta http-equiv="Content-Type" content="text/html; charset=UTF-8">
<style type="text/css">.b1{white-space-collapsing:preserve;}
.window1{background:#fff; margin:0 auto;width:210mm;}
.page1{ background:#fff; margin:0 1.0in;padding-top:20px;}
.span1{;font-size:12pt;font-family:'Arial'}
.span2{;font-size:12pt;font-family:'Arial';font-weight:800}
.span3{;font-family:'Arial'}
</style>
</head>
<body class="b1" style="background: #aaa;">
<div class="window1">
<div class="page1">
<p style="text-align:right">
<span></span><span class="span1">K. br. 123/13</span>
</p>
<p>&nbsp;</p>
<p style="text-align:center;">
<span class="span1">U IME CRNE GORE</span>
</p>
<p>&nbsp;</p>
<p>
<span class="span1">Osnovni sud u Cetinju, po sudiji Željki Jovović, uz učešće samostalnog referenta Vjere Jovićević, kao zapisničara, u krivičnom predmetu protiv optužene LJ. K. iz Nikšića, zbog krivičnog djela prevara iz čl. 244 st. 3 u vezi st. 1 Krivičnog zakonika, rješavajući po optužnici Osnovnog državnog tužilaštva Cetinje Kt. br. 227/12 od 08. 07. 2013. godine, nakon održanog javnog glavnog pretresa dana 22. 10. 2014. godine, u prisustvu zamjenika ODT Cetinje S. R. i okrivljene LJ. K. donio je i dana 03. 11. 2014. godine javno objavio,</span>
</p>
<p>&nbsp;</p>
<p style="text-align:center;">
<span class="span1">P R E S U D U</span>
</p>
<p>&nbsp;</p>
<p>&nbsp;</p>
<p>
<span class="span1">Optužena:</span>
</p>
<p>
<span class="span1">LJ. K. JMB ....... od oca M. i majke D. rođene P. rođena 01.09.19... godine u Cetinju, sa prebivalištem u Nikšiću, državljanka Crne Gore, udata, majka dvoje maloljetne djece, pismena, sa završenom osnovnom školom, neosuđivana,</span>
</p>
<p>&nbsp;</p>
<p>
<span class="span1">Na osnovu čl. 373 st. 1 tač. 2 Zakonika o krivičnom postupku </span>
</p>
<p>&nbsp;</p>
<p style="text-align:center;">
<span class="span1">OSLOBAĐA SE OD OPTUŽBE</span>
</p>
<p>&nbsp;</p>
<p>
<span class="span1">       Kojom je predstavljeno da je:</span>
</p>
<p>
<span class="span1">       Dana 27. 03. 2008. godine, u Cetinju, u namjeri da sebi pribavi protivpravnu imovnisku korist, iako svjesna da S. V. i  M. R. oboje iz Cetinja, lažno prikazuje činjenice da će kod "NLB M." A.D. Podgorica Filijala Cetinje, potraživati novčani kredit u iznosu od 2.000,00 - 3.000,00 €, sa rokom otplate od 36 mjeseci, iste voljno dovela u zabludu i time ih navela da u svojstvu solidarnih dužnika na štetu svoje imovine, potpišu u službi računovodstva JZU "D. z." Cetinje, gdje su isti zaposleni, ovjere potrebnu kreditnu dokumentaciju za žirante i to: obrazac "Potvrde o visini primanja", obrazac "Riješenje o administrativnoj zabrani" i obrazac "Izjave žiranta", na kojim obrascima nije bila unijeta visina odobrenog kredita, već samo njeno ime, kao korisnika kredita, nakon čega je cjelokupnu kreditnu dokumentaciju, uz popunjeni zahtjev za kredit, na iznos od 10.000,00 €, sa rokom otplate od 120 mjeseci, voljno predala na obradu i realizaciju  M. K. ovlašćenom komercijalisti "NLB M." A.D. Podgorica Filijala Cetinje, lažno joj prikazujući činjenice da je žirante M. R. i S. V. upoznala sa iznosom kredita koji će potraživati, da bi po odobrenju Kreditnog odbora "NLB M." A.D. Podgorica, kojim joj se dozvoljava novčani kredit u iznosu od 5.000,00 € dana 11. 06. 2008. godine, sa M. K. ovlašćenim komercijalistom "NLB M." kao davaocem kredita zaključila Ugovor o kreditu broj UGKR 2008/8158 na iznos od 5.000,00 €, sa rokom vraćanja od 60 mjeseci, a ista dospjele novčane anuitete nije vraćala po planu otplate od dana 25. 02. 2011. godine, usled čega su JZU "D. z." Cetinje, kao poslodavcu M. R. i S. V. upućeni zahtjevi za blokadu njihovih naknada za rad, do potpunog izmirenja dugovanog iznosa od ukupno 3.741,26 €, čime je za iznos od 3.741,26 € sebi pribavila protivpravnu imovinsku korist, </span>
</p>
<p>
<span class="span1">- čime bi izvršila krivično djelo prevara iz člana 244 stav 3 u vezi stava 1 Krivičnog zakonika.</span>
</p>
<p>
<span class="span1">      Troškovi krivičnog postupka padaju na teret budžetskih sredstava suda. </span>
</p>
<p>&nbsp;</p>
<p>&nbsp;</p>
<p style="text-align:center;">
<span class="span1">O b r a z l o ž e nj e</span>
</p>
<p>&nbsp;</p>
<p>&nbsp;</p>
<p>
<span class="span1">Optužnicom Osnovnog državnog tužilaštva Cetinje Kt. br. 227/12 od 08. 07. 2013. godine, stavljeno je na teret optuženoj Lj. K. da je izvršila krivično djelo prevara iz čl. 244 st. 3 u vezi st. 1 Krivičnog zakonika. Zastupnik optužbe je u završnoj riječi u cjelosti ostala pri podignutoj optužnici, te konačno predložila sudu da optuženu oglasi krivom i osudi po zakonu.</span>
</p>
<p>
<span class="span1">Optužena Lj. K. je u odbrani datoj u prethodnom postupku navela da je bila zaposlena u JZU "D. z." Cetinje u vremenskom periodu od 2005. do 2009. godine, kada je proglašena tehnološkim viškom i ostala bez posla. Dok je radila platu je primala preko NLB b. Filijala Cetinje, gdje je podigla dva kredita i to prvi kredit u iznosu od 4.000,00 €, od kojeg je polovinu otplatila, nakon čega joj je ponovo bio potreban novac, pa se obratila službenicima NLB b. - M. K. i M. M., i pitala ih može li podići još jedan kredit u iznosu od 1.000 do 2.000 €. M. K. koja joj je obrađivala prvi kredit, joj je rekla da može podići drugi kredit, ne govoreći joj iznos kredita koji će joj biti odobren, već da samo obezbijedi kreditno sposobne žirante. Pretpostavila je, obzirom da je već bila kreditno zadužena, a nije imala velika lična primanja da joj neće biti odobren kredit veći od 1.000 do 2.000 €. Zamolila je svoje kolege sa posla M. R. i S. V. da joj budu žiranti po kreditu do 2.000,00 €, na što su oni pristali i potpisali joj i ovjerili formulare koje je predala uz zahtjev M. K.. Na formularima za kredit - potvrdi o visini primanja, rješenju o administrativnoj zabrani i izjavi žiranta, nije bio upisan iznos kredita u momentu kada su žiranti iste potpisivali, već samo njeno ime, kao nosioca kredita. Zahtjev za kredit je u njenom prisustvu popunila M. K. i u tom momentu na zahtjevu za kredit nije bila unijeta visina traženog kredita i ne zna kada je taj iznos upisan. M. K. joj je tom prilikom rekla da će razgovarati sa članovima Kreditnog odbora, te obzirom da već ima kredit da će joj vjerovatno biti odobren kredit od 1.000,00 do 2.000,00 €. Tri ili četiri dana nakon toga, u prostorijama NLB b. M. K. joj je dala nalog za isplatu novčanog iznosa od 1.600,00 €, obzirom da je 400,00 € bilo odbijeno za kartice. Pročitala je Ugovor o kreditu i nigdje nije vidjela da je naznačen novčani iznos od 5.000,00 €, a tek kada je došla na razgovor u Upravu policije u Nikšiću saznala je da je ugovor zaključen na iznos od 5.000,00 €. Ne zna kako je do toga došlo, da li je vršeno prepravljenja cifara na formularima, jer je svu dokumentaciju nakon prikupljanja predala u NLB b. Pretpostavlja da su oba kredita spojena u jedan i da je to bio ukupan iznos duga. Kako nije detaljno pročitala ugovor o kreditu i vidjela da je kredit odobren na iznos od 5.000,00 €, to iz tog razloga o tome nije obavijestila žirante. Prvo vrijeme je uplaćivala kredit, a onda je kasnila sa otplatama. Smatra da nije prevarila S. V. i M. R. a kriva je što nije u mogućnosti da otplaćuje navedeni kredit. U razgovoru sa M. K. saopštila joj je da će kada bude u prilici početi da otplaćuje ponovo kredit, na što je ona upozorila da će se aktivirati administrativne zabrane za lična primanja žiranata. Na glavnom pretresu je pojasnila da kad je uzela papire iz banke, iste je ponijela na blagajnu D. Z. gdje su ih potpisali žiranti. Nije bila prisutna kada su žiranti potpisivali papire za kredit, već je kasnije preuzela iste sa blagajne, ponijela u banku, a nakon tri - četiri dana je podigla kredit. Podigla je iznos od 2.000,00 €, i nije znala da joj je ustvari odobren kredit od 5.000,00 €, pa iz tog razloga o tome nije obavijestila žirante. Imala je malu platu i mislila je da joj ne može biti odobren kredit veći od 2.000,00 €. Tek kada je podignuta optužnica saznala je da joj je ustvari objedinjen kredit i da joj je odobren kredit od 5.000,00 €, kojim je preuzet raniji kredit. </span><span class="span1">Blagajnici D. Z. M. V. donijela je prazne papire za kredit, koje je blagajnica popunila. Ne zna ko je i kada upisao iznos kredita, niti je na to obraćala pažnju. Kada je razgovarala sa M. K. o iznosu kredita niko nije pominjao cifru od 5.000,00 €, već je istoj prethodno rekla da već ima kredit, i tada joj je saopšteno da možda može dobiti kredit u iznosu od 1.000,00 ili 2.000,00 €, pa je samo napisala zahtjev za kredit pa koliko joj odobre. Papire je preuzela sa blagajne, gdje je iste popunila M. a zatim je u banci u prisustvu  M. K. potpisala iste, iako ih nije pogledala. S. i M. je rekla da želi podići kredit, pitala ih da joj budu žiranti, ne govoreći o iznosu, a obzirom da ima malu platu ni oni sigurno nijesu sumnjali da će to biti preko 2.000,00 €. Kada je podigla kredit, M. je rekla da je u pitanju iznos od 2.000,00 €, a S. je nije ni pitala. Sa S. i  M. je uopšteno pričala o kreditu, govoreći im da bi podigla kredit do 2.000,00 €, ali kada ih je pitala da joj budu žiranti i kada su joj potpisali kredit, nijesu je pitali konkretno na koji iznos, pa je papire ostavila kod  M. V. koja je kasnije obavijestila da su papiri potpisani. Nije  M. K. rekla da je žirante upoznala sa iznosom kredita od 10.000,00 €, niti je bilo priče o tome. U završnoj riječi je negirala krivicu, i istakla da nije prevarila žirante.</span>
</p>
<p>
<span class="span1">Sud je u dokaznom postupku saslušao svjedoka M. K. po saglasnom predlogu stranaka pročitao iskaze ovlašćenog predstavnika oštećene "NLB M." S. D. iskaze svjedoka S. V. M. R. M. V. i D. R. izvršio uvid u cjelokupnu kreditnu dokumentaciju formiranu po ugovoru o kreditu br. UGKR2008/8158, zaključenom između "NLB M." AD Podgorica, kao davaoca kredita i optužene LJ. K. kao korisnika kredita, na iznos od 5,000,00 €, sa rokom vraćanja od 60 mjeseci, izvršio uvid u karticu prometa komitenta - optužene LJ. K. te pročitao izvještaj Uprave policije Ispostave Cetinje br. 02-245/13-818 od 26. 06. 2013. godine iz kaznene evidencije za optuženu Lj. K..</span>
</p>
<p>
<span class="span1">Ovlašćeni predstavnik oštećene "NLB M." S. D. je u iskazu datom u prethodnom postupku u bitnom navela da se u konkretnom slučaju nije radilo o reprogramu kredita, te da se iz dokumentacije koju posjeduje vidi da je optuženoj dana 13. 06. 2008. godine isplaćen iznos od 5.000,00 € i na taj dana njen dug je iznosio 3.326,54 €, koji dug je morala isplatiti, a preostali dio iznosa je preuzela. Obaveza samog klijenta i kreditnog službenika banke je da obavijeste žirante o iznosu kredita koji je odobren i eventualnim izmjenama u pogledu iznosa odobrenog kredita. Najbitniji je kontakt sa žirantima u momemntu potpisavanja izjave žiranta i mjenice. Što znači da bi u tom momentu oni trebalo tačno da znaju koji  iznos kredita je u pitanju. Po pravilu u momentu potpisivanja obrasca - potvrde o visini primanja, prije njihovog potpisivanja od strane žiranta, trebalo bi da je unijet iznos traženog kredita. Optužena je vraćala rate po predmetnom kreditu i prema stanju iz kartice prometa od 16. 04. 2013. godine, prvu ratu je uplatila 06. 08. 2008. godine u iznosu od 111,84 €, a navedena isplata je bila po osnovu administrativne zabrane, jer je bio takav dogovor sa korisnikom kredita, odnosno optuženom. Ista je sve do 10. 11. 2009. godine, zaključno sa tim mjesecom uplaćivala iznose anuiteta od po 111,84 €, a nakon ovog perioda otplata kredita je bila na način da je ista uplaćivala gotovinske uplate i to 10. 06. 2010. godine iznos od 70,00 €; 12. 08. 2010. godine iznos od 220,00 €; 06. 10. 2010. godine iznos od 120,00 €; 21. 01. 2011. godine iznos od 70,00 €; 25. 02. 2011. godine iznos od 860,85 € i zadnja uplata je bila 25. 02. 2011. godine u iznosu do 112,00 €, od kada nije uplaćena ni jedna rata za kredit, a ukupna dugovanja po kreditu iznose 3.376,64 €. Blokada po osnovu administrativne zabrane je proslijeđena poslodavcima žiranata 24. 05. 2012. godine, ali po istoj nije postupljeno, što znači da žirantima ništa nije odbijeno od njihovih ličnih primanja. Na dan 21.06.2013. godine ukupan dug po spornom kreditu iznosio je 3.741,26 €, a cjelokupni iznos otplaćenog dijela kredita je otplaćen od strane nosioca kredita, odnosno optužene. Na glavnom pretresu od 10.06.2014. godine je navela da na </span><span class="span1">taj dan dug po spronom kreditu iznosi 3.652,97 eura. Nije se pridružila krivičnom gonjenju protiv optužene i nije ispostavila imovinsko pravni zahtjev.</span>
</p>
<p>
<span class="span1">Svjedok S. V. je u iskazu datom pred nadležnim tužiocem navela da je stalno zaposlena u JZU "D. z." Cetinje, te da je tokom 2008. godine optužena Lj. K. zamolila da joj bude žirant za kredit u iznosu od 2.000 do 3.000 € sa rokom otplate od 36 mjeseci. Pristala je da joj bude žirant i tom prilikom kao ni u kasnijem periodu nije znala da je optužena kreditno zadužena i da će se izvršiti reprogram postojećeg kredita. Kreditnu dokumentaciju je potpisala na svom radnom mjestu i u njoj nije bio unijet iznos kredita, već samo ime nosioca kredita, a mjenicu je potpisala u Filijali NLB b. U junu mjesecu 2010. godine došla joj je prva opomena iz NLB banke, pa je zajedno sa M. R. koji je bio drugi žirant po tom kreditu, otišla u prostorije NLB b. gdje su od službenice M. K. tražili da im pokaže original ugovora o kreditu i svu kreditnu dokumentaciju formiranu po istom, jer je u opomeni koju su dobili bio naznačen veći iznos od iznosa na koji su pristali da budu žiranti. Iz dokumentacije koju im je stavila na uvid  M. K. odmah su uočili da je na istoj prepravljana visina traženog kredita i njoj je izgledalo da je prethodno bio upisan iznos od 10.000,00 €, te da je isti prepravljen na iznos od 5.000,00 €, na koji iznos je bio i zaključen ugovor o kreditu. Kada su tražili objašnjenje, misli da je M. tada razgovarala sa D. R. pa su im oni obećali da će sve biti u redu i da će kredit biti uredno vraćan. Tada je M. K. pitala da li bi zajedno sa njom pošla kod majke optužene da je zamoli da preuzme obavezu vraćanja kredita, ali ona na to nije pristala. Administrativna zabrana na njena lična primanja je pristigla u D. z. u aprilu ili maju 2012. godine, ali joj nije odbijena ni jedna rata od plate. Na glavnom pretresu je ponavljajući iskaz dodala da je mjenicu potpisala u banci, te da je sigurna da je mjenica glasila na iznos od 3.000,00 €. Jedino je žirirala optuženoj, i nikada ni prije ni poslije toga nije bila žirant, tako da je sigurna da je bio kredit od 3.000,00 €. Optužena je pitala da joj bude žirant i sigurna je da je pomenula iznos od 3.000,00 €, a kasnije je potpisala dokumentaciju za kredit, dok je u banci potpisala neku dokumentaciju na kojoj je stajalo 3.000,00 €. Tačno je da joj je optužena, kada je pitala da joj bude žirant, rekla da bi podigla kredit u iznosu od 2.000 do 3.000€, koliko bude mogla, obzirom da joj je plata mala. Nakon podizanja kredita nju je pozvala telefonom  M. K. govoreći joj da zajedno sa R. dođe u banku kako bi potpisali novu mjenicu, obzirom da ona iz dokumentacije nije u redu. Prenijela je sve M. R. i dogovorili su se da ne idu u banku, niti da potpisuju mjenicu. Nije se pridružila krivičnom gonjenju protiv optužene, niti je postavila odštetni zahtjev. </span>
</p>
<p>
<span class="span1">Svjedok M. R. je u iskazu datom u prethodnom postupku naveo da je stalno zaposlen u JZU "D. z." Cetinje, te da ga je 2008. godine optužena Lj. K. koja je u to vrijeme takođe bila zaposlena u toj zdravstvenoj ustanovi, zamolila da joj bude žirant za kredit u iznosu od 2.000 do 3.000 €, sa rokom otplate 36 mjeseci. Pristao je da bude žirant i potpisao svu potrebnu dokumentaciju u kojoj prilikom potpisivanja nije bio naznačen iznos na koji će kredit biti realizovan. U junu mjesecu 2010. godine dobio je opomenu iz NLB M. b. nakon čega je otišao u banku i razgovarao sa službenicom koja je obrađivala kredit i tek tada dobio  informaciju da je kredit podignut na iznos od 5.000,00 €, sa rokom otplate od 5 godina. Izvršio je uvid u orginal spornog ugovora i cjelokupnu dokumentaciju formiranu po istom u kojoj je jasno vidio da je prepravljena visina traženog kredita, tako što je umjesto broja 3 napisan broj 5 i kredit realizovan na iznos od 5.000,00 €. On i S. V. su prilikom formiranja kreditne dokumentacije potpisali i mjenicu, pa je poslije pola godine M. K. tražila da ponovo potpišu drugu mjenicu jer navodno prva nije bila u redu, što nije prihvatio. D. R. ga je zamolio da ne podnosi krivičnu prijavu povodom ovog slučaja, i saopštio mu da će oni to završiti sa optuženom, pa mu nakon toga neko vrijeme nisu dolazile opomene. Redovno je kontaktirao D. R. </span><span class="span1">kako bi ga pitao da li se otplaćuje sporni kredit, a isti mu je davao potvrdan odgovor i tako je bilo sve do aprila 2012. godine, kada mu je došla administrativna zabrana na platu u kojoj je bio naznačen iznos preostalog duga oko 3.300,00 €. Ponovo je otišao kod D. R. jer mu je on garantovao da će kredit biti uredno vraćen i D. mu je tražio period od 10 do 15 dana da to završi, nakon čega ga je ponovo kontaktirao i rekao da traže model da riješe nastali problem, te da je razgovarao i sa majkom optužene koja je bila raspoložena da preuzme obaveze žiriranja, ali se to nije moglo realizovati. Po kreditu mu nije odbijena nijedna rata. Pokušavao je da stupi u kontakt sa optuženom u vrijeme kada su R. i K. garantovali da će riješiti spor u vezi realizovanog kredita, ali nije uspio, a nakon što su mu dali garanciju da će se riješiti spor on više nije pokušavao da stupi u kontakt sa istom. Na glavnom pretresu je pojasnio da ga je S. zvala i rekla mu da je M. K. tražila da potpišu ponovo drugu mjenicu, ali na to nije pristao, a to je bilo nakon podizanja kredita, ali prije nego što mu je stigla opomena. Nije se pridružio krivičnom gonjenju i nije postavio imovinsko pravni zahtjev. </span>
</p>
<p>
<span class="span2">        </span><span class="span1">Svjedok  M. V. je u svom iskazu navela da je zaposlena u JZU "D. z." Cetinje, gdje obavlja posao blagajnika, obračunskog radnika i likvidatora. U vrijeme kada je njoj kao blagajniku donijeta kreditna dokumenatacija na ovjeru u istoj nije bio označen iznos kredita, već samo nosilac kredita i ta dokumentacija je kao takva bila potpisana od strane žiranata. Optuženoj su odbijane rate po kreditu sve do 02. 11. 2009. godine kada joj je prestao radni odnos, o čemu je obavijestila banku, a sredinom 2012. godine su pristigle administrativne zabrane za žirante M. R. i S. V. o čemu ih je blagovremeno obavijestila. Nakon toga su žiranti podnijeli krivičnu prijavu, a njoj je naloženo da ne postupa po administrativnim zabranama do okončanja postupka. Nije se mogla tačno izjasniti ko joj je donio dokumentaciju na ovjeru. Na glavnom pretresu je pojasnila da se ne sjeća detalja oko predmetnog kredita, a misli da ona nije upisivala podatke u zahtjevu za kredit. Popunila je dokumentaciju za kredit za optuženu, što je njen posao kao blagajnika. </span>
</p>
<p>
<span class="span2">       </span><span class="span1">Svjedok D. R. je u iskazu pred nadležnim tužiocem u bitnom naveo da obavlja poslove direktora Filijale NLB M. b. na Cetinju od 2007. godine, te da je u konkretnom slučaju od strane M. R. i S. V. upoznat da nisu pristali da budu žiranti na iznos od 5.000,00 €, odnosno da ih niko nije upoznao sa tim iznosom na koji je kredit odobren. Na traženje optužene, istoj je naknadno odobren grejs period od 6 mjeseci nakon čega je ista predložila da njena majka preuzme obaveza po tom kreditu, ali misli da nije došlo do realizacije tog predloga, jer majka optužene nije bila kreditno sposobna za to. Pojasnio je da ukoliko je klijent već kreditno zadužen, a podnese novi zahtjev za kredit, komercijalista predlaže kredit za reprogramiranje odnosno objednjivanje svih obaveza koje klijent ima prema banci i u tom slučaju banka obično odobrava jedan iznos koji obuhvata prethodno zaduženje i isto se odobravanjem novog kredita likvidira dok kreditno zaduženje po novom kreditu ne smije prelaziti 50% ličnih primanja. Nosilac kredita je sigurno bio upoznat sa mogućnošću reprogramiranja kredita kao i sa iznosom odobrenog kredita. Takođe, to što je optuženoj odobren iznos kredita od 5.000,00 €, a njen lični dohodak iznosi 182,00 €, je procjena kreditnog odbora u Podgorici. Na glavnom pretresu je pojasnio da je za probleme po navedenom kreditu saznao u trenutku kada su došli žiranti. Upoznat je da su nekoliko puta dolazili u banku, razgovarali sa njima, a onda se i lično uključio u rješavanje problema. Na zahtjev optužene je odobren grejs period od 6 mjeseci nakon čega je ista predložila da njena majka preuzme kredit, pa je lično razgovarao sa optuženom i njenom majkom, ali ona nije mogla da preuzme kredit jer je bila kreditno prezadužena. </span>
</p>
<p>
<span class="span1">Svjedok M. K. je u iskazu na glavnom pretresu od 10. 06. 2014. godine navela da je u toku 2008. godine radila kao samostalni komercijalista u "M." Filijala Cetinje. Kod "M." </span><span class="span1">optužena je već imala kredit koji je uredno otplaćivala i bila u klasi "A". Dobro se sjeća da je prilikom predaje dokumentacije Lj. rekla da nema problema za žirante i da će oni pristati na bilo koji iznos kredita i da su joj to rekli. Obradila je zahtjev na iznos kredita od 10.000,00 € koji je poslije nje pogledao i direktor Ekspoziture, pa je dokumentacija predata na kreditni odbor u Podgorici. Međutim, iz Podgorice je javljeno da se ne može odobriti iznos od 10.000,00 € kredita već je moguće odobriti iznos od 5.000,00 €, s tim što bi se konvertovao raniji kredit koji je imala Lj. K. misli da je u pitanju iznos od 3.600,00 €. Nakon što je obaviještena od kreditnog odbora u pisanoj formi da je nemoguće da se realizuje kredit na 10.000 € i nakon što joj je vraćena dokumentacija pozvala je optuženu i u banci joj saopštila da kreditni odbor nije odobrio iznos od 10.000 €, ali da može biti odobren kredit u iznos od 5.000 €, nakon čega je elektronski otkucala zahtjev i isti popunila na 5.000, a sve je bilo rađeno elektronski o čemu je obavijestila šefa koji je morao potpisati novi predlog, pa je dokumentacija dostavljena kao konačna u Podgoricu i odobren je kredit u iznosu od 5.000,00 €. Kasnije je isplaćen kredit, ali nije znala u kom iznosu, jer je kredit isplaćen na šalteru. Sjeća se da im je kada su kontaktirali D. z. radi provjere podataka za optuženu rečeno da je ona uredno izmirivala obaveze, da su žiranti saglasni da se istoj odobri kredit i da su žirirali po istom, a sjeća se da su rekli da Lj. radi dodatni posao poslije podne. Nije kontaktirala žirante u vezi predmetnog kredita, ali joj je optužena prilikom predaje dokumentacije za kredit od 10.000 rekla da su žiranti saglasni i da su joj rekli da će joj žirirati za bilo koji iznos, odnosno da je nisu ni pitali za iznos kredita, pa je zaključila da joj vjeruju, zbog čega kasnije kad je iznos kredita smanjen na 5.000 o tome nije obavještavala žirante, smatrajući to suvišnim kada su pristali na iznos od 10.000 €. Optužena je u početku otplaćivala uredno kredit, a u toku otplate tog kredita, dok je još uvijek bila uredna, ona je podnijela novi zahtjev za kredit na kome je žirant takođe bio M. R. U toku 2008. godine zahtjevi nijesu popunjavani elektronski, elektronski je obrađivan samo predlog kreditnom odboru i taj predlog je i popunila, a dokumentaciju je ispunjavao korisnik kredita ili obračunski radnik u firmi, i to ručno. Kad joj je dao u rad prethodni kredit šef ekspoziture D. R. joj je rekao da je optuženoj potreban kredit zbog liječenja djeteta, pa je znala da je njoj neophodan novac za tu namjenu, a pratila je i prethodno kreditno zaduženje koje je imala optužena, dok je na šalteru imala zaduženje po karticama. Optužena joj je rekla da traži kredit u iznosu najviše koliko se može sa ponuđenim kolateralama, da joj je potreban novac i da pokuša sa kreditom najviše koliko se može, a misli da joj je tada rekla da pokušaju sa iznosom od 10.000,00 €. Misli da joj je optužena predala zahtjev za kredit na iznos od 10.000 €, ali nije bila sigurna. Kada je optuženoj dala papire na njima je bio upisan iznos kredita, a po njoj to je bilo 10.000 €. Nakon što su joj predočeni iskazi svjedoka M. R. i S. V. navela je da je moguće da iznos kredita nije bio upisan kada je dokumentacija predata optuženoj da je ona ponese, a moguće je i da je iznos kredita upisan neposredno pred nošenje dokumentacije fizički u Podgoricu, nakon što je popunjen elektronski zahtjev. Nakon što joj je predočen sporni zahtjev za kredit izjasnila se da je njenim rukopisom u zaglavlju zahtjeva ispisan iznos od 10.000,00 €. Na glavnom pretersu od 18. 09. 2014. godine navodi da je sigurna da je ona ispisala cifru od 10.000,00 € u zaglavlju zahtjeva za kredit, pa je zaključila da na dokumentaciji za kredit nije bila ispisana cifra od 10.000 € kada joj je istu predala optužena. Pojasnila je da je u predmetni kredit konvertovan raniji kredit koji je imala optužena, a koji je potpuno uredno plaćala, pa je istoj nakon odobravanja spornog kredita isplaćen samo iznos koji je preostao od tog konvertovanog kredita, a nije se mogla sjetiti koja je cifra bila u pitanju. Optužena je bila prisutna kada je ona upisivala iznos od 10.000,00 €, sjedjela je preko puta nje. Iznos je trebalo da upiše klijent, ali je optužena zamolila da ga ona upiše. Upoznala je optuženu da će na ime kredita tražiti </span><span class="span1">10.000,00 €, a ako kreditni odbor ne odobri navedeni kredit, ići će na najviše što se bude moglo, pa je tako i odobren kredit na iznos od 5.000,00 € o čemu je optužena naknado i upoznata. Optužena je sigurno bila upoznata da joj je konvertovan raniji kredit, jer se to uvijek tako radilo, a sigurno je da je koleginica koja je isplatila optuženoj kredit istu do detalja upoznala sa svim njenim dugovanjima kao i konvertovanom kreditu, jer joj je to prilikom isplate servirao sam program. Misli da su svjedoci M. R. i druga ženska osoba bili spremni da optuženoj žiriraju i za veći iznos iz razloga što je R. nakon potpisivanja ugovora o kreditu sa optuženom dolazio u banku kako bi potpisao mjenicu. Bila je prisutna kada je izjavio spremnost da potpiše za optuženu mjenicu za bilo koji iznos, a nije sigurna da li je mjenicu potpisao ponovo pred njom ili pred nekim od kolega. Njen utisak je bio da potpuno vjeruje optuženoj, kao i druga ženska osoba kojoj se nije mogla sjetiti imena, jer je R. rekao da su spremni da potpišu mjenicu, a misli da su kasnije optuženoj žirirali za neki veći iznos. R. je kada je došao da potpiše mjenicu bio upoznat sa iznosom od 5.000,00 €, a misli da je o tome bila upoznata i S. V. jer je i ona potpisala mjenicu. </span>
</p>
<p>
<span class="span1">Uvidom u kreditnu dokumentaciju formiranu po ugovoru o kreditu broj UGKR2208/8158 korisnika kredita LJ. K. utvrđeno je da u dokumentaciji  datiraju tri zahtjeva za kredit u NLB M. b. i to zahtjev za kredit na iznos od 10.000,00 € sa rokom otplate od 120 mjeseci, koji zahtjev je potpisan od strane optužene LJ. K. i zaveden kod NLB M. b. 14. 04. 2008. godine pod brojem 1380, te ovjeren pečatom i potpisom M. K. Pod istim brojem i datumom je zaveden zahtjev za kredit u elektronskoj formi br. 196941 na iznos od 10.000 €, a u rubrici predlog stoji potpis M. K. i pečat. Dana 13. 05. 2008. godine pod brojem 1380/1 kod NLB M. b. je zaveden zahtjev za kredit br. 196941 sa datumom unosa 14.04.2008. godine za kredit u iznosu od 8.000 €, ovjeren pečatom i potpisom M. K. Dana 10. 06. 2008. godine pod brojem 2348 kod NLB M. b. je zaveden zahtjev za kredit br. 201418 sa datumom unosa 10. 06. 2008. godine za kredit u iznosu od 5.000 €, ovjeren pečatom i potpisom M. K. a u rubrici napomena je konstatovano da je zajmodavac redovan klijent, te da kredit koji koristi uredno otplaćuje i da se radi o konverziji kredita koji koristi. Odlukom kreditnog odbora broj KR2008/8158 od 11. 06. 2008. godine, odobren je optuženoj L.j. K. iznos kredita od 5.000,00 € sa rokom otplate od 60 mjeseci. Rešenje o administrativnoj zabrani za optuženu Lj. K. zavedeno je kod JZU D. z. Cetinje 28. 03. 2008. godine i isto je potpisano od strane šefa računovodstva i ovlašćenog lica. Iz potvrde o visini primanja od 08. 02. 2008. godine, na ime optužene LJ. K. vidi se da je visina traženog kredita 10.000,00 €, te da u toku poslednja tri mjeseca ostvaruje prosječnu neto platu od 182,00 €, te da je na platu imenovane stavljena administrativna - sudska zabrana u iznosu od 4.344,42 € po kojoj se mjesečno isplaćuje iznos od 71,22 €. Iz potvrde o visini primanja od 27. 03. 2008. godine, na ime S. V. vidi se da je visina traženog kredita 10.000,00 €, te da u toku poslednja tri mjeseca ostvaruje prosječnu neto platu od 314,00 €, a da je na platu imenovane stavljena administrativna - sudska zabrana u iznosu od 778,32 €, po kojoj se mjesečno isplaćuje iznos od 71,03 €. Iz rješenja o administrativnoj zabrani od 28. 03. 2008. godine utvrđeno je da je rješenje o administrativnoj zabrani na ime S. V. zavedeno pod brojem 507 u JZU D. z. Cetinje, te da je isto potpisano od strane šefa računovodstva i ovlašećnog lica. Iz potvrde o visini primanja od 27. 03. 2008. godine, na ime M. R. vidi se da je visina traženog kredita 10.000,00 €, te da u toku poslednja tri mjeseca ostvaruje prosječnu neto platu od 371,00 €, a da je na platu imenovanog stavljena administrativna - sudska zabrana u iznosu od 13.424,40€, po kojoj se mjesečno isplaćuje iznos od 124,30 €. Iz rješenja o administrativnoj zabrani utvrđuje se da je isto zavedeno kod JZU D. z. Cetinje pod brojem 506 od 28. 03. 2008. godine, na ime  M. R. te da je isto ovjereno i postpisano od strane šefa računovodstva i ovlašćenog lica. U </span><span class="span1">izjavi S. V. konstatovano je da je ista saglasna da bude žirant korisniku kredita Lj. K. po kreditu NLB M. b. U izjavi M. R. konstatovano je da je isti saglasan da bude žirant korisniku kredita Lj. K. po kreditu NLB M. b. Iz zahtjeva za kredit zavedenog kod NLB M. b. pod brojem 1380 vidi se da je visina traženog kredita prepravljena na iznos od 5.000,00 € sa rokom otplate od 60 mjeseci na ime optužene LJ. K. te da ista ostvaruje prosječene neto mjesečne plate u iznosu od 182,00 €, kao i da ista ostvaruje ostale izvore prihoda u iznosu od 100,00 €, odnosno na godišenjem nivou 1.200,00 €, i to na ime prekovremenog - dopunskog rada, a da je zahtjev za kredit potpisan od strane optužene LJ. K. i ovjeren od strane radnika banke M. K. Iz potvrde o visini primanja od 08. 02. 2008. godine, na ime optužene LJ. K. vidi se da je visina traženog kredita prepravljena na iznos od 5.000,00 €, te da u toku poslednja tri mjeseca ostvaruje prosječnu neto platu od 182,00 €, a da je na platu imenovane stavljena administrativna - sudska zabrana u iznosu od 4.344,42 €, po kojoj se mjesečno isplaćuje iznos od 71,22 €. Iz potvrde o visini primanja od 27. 03. 2008. godine, na ime M. R. vidi se da je visina traženog kredita prepravljena na iznos od 5.000,00 €, te da u toku poslednja tri mjeseca ostvaruje prosječnu neto platu od 371,00 €, a da je na platu imenovanog stavljena administrativna - sudska zabrana u iznosu od 13.424,40 € po kojoj se mjesečno isplaćuje iznos od 124,30 €. Iz potvrde o visini primanja od 27. 03. 2008. godine, na ime S. V. vidi se da je visina traženog kredita prepravljena na iznos od 5.000,00 €, te da u toku poslednja tri mjeseca ostvaruje prosječnu neto platu od 314,00 €, a da je na platu imenovane stavljena administrativna - sudska zabrana u iznosu od 778,32 €, po kojoj se mjesečno isplaćuje iznos od 71,03 €. Iz odluke br. KR2008/8158.1 od 07. 10. 2011. godine o odobrenju anexa ugovora o kreditu utvrđeno je da se odobrava vraćanje dospjele glavnice u iznosu 526,68 €, na dan 11. 09. 2011. godine, u status nedospjele i da se odobrava kapitalizacija redovne i zatezne kamate u iznosu od 165,45 €, na dan 11. 09. 2011. godine, te da se odobrava prepis duga po osnovu naknada i drugih troškova u iznosu od 24,00 € na dan 11. 09. 2011. godine, nakon čega će tom realizacijom anexa ugovora ukupan iznos glavničnog duga glasiti 2.820,41 euro sa ukupnim rokom otplate od 60 mjeseci počev od 11. 06. 2008. godine, te da banka odobrava grejs period od 6 mjeseci sa kapitalizacijom kamate u grejs periodu. Početak grejs perioda je dan 11. 09. 2011. godine.</span>
</p>
<p>
<span class="span1">Uvidom u karticu prometa komitenta - optužene LJ. K. po kreditu br. KR2208/8158 sud je utvrdio da je komitent od 06. 08. 2008. godine do 10. 11. 2009. godine, redovno uplaćivala rate po kreditu, a nakon ovog perioda otplata kredita je bila na način da je dana 10. 06. 2010. godine uplatila iznos od 70,00 €; 12. 08. 2010. godine iznos od 220,00 €; 06. 10. 2010. godine iznos od 120,00 €; 21. 01. 2011. godine iznos od 70,00 €; 25. 02. 2011. godine iznos od 860,85 € i zadnja uplata je bila 25. 02. 2011. godine u iznosu do 112,00 €, od kada nije uplaćena ni jedna rata za kredit, a ukupna dugovanja po kreditu na dan 16. 04. 2013. godine iznose 3.376,64 €.</span>
</p>
<p>
<span class="span1">Ocjenom svih provedenih dokaza, kako pojedinačno tako i u njihovoj međusobnoj vezi i dovodeći ih u vezu sa odbranom optužene, sud je našao da nije dokazano da je optužena izvršila krivično djelo prevara iz čl. 244 st. 3 u vezi st. 1 Krivičnog zakonika, pa je optuženu Lj. K. na osnovu čl. 373 st. 1 tač. 2 Zakonika o krivičnom postupku oslobodio od optužbe.</span>
</p>
<p>
<span class="span1">Krivično djelo prevara čini onaj ko u namjeri da sebi ili drugom pribavi protivpravnu imovinsku korist dovede koga lažnim prikazivanjem ili prikrivanjem činjenica u zabludu ili ga održava u zabludi i time ga navede da ovaj na štetu svoje ili tuđe imovine nešto učini ili ne učini, pri čemu se djelo može izvršiti samo sa umišljajem, koji obuhvata svijest izvršioca tog djela o navođenju drugog na činjenje ili nečinjene, kao i svijest da se to čini dovođenjem u zabludu drugog lica, a sve u namjeri pribavljanja protivpravne </span><span class="span1">koristi za sebe ili drugog. Dakle, izvršilac ovog krivičnog djela, treba da u namjeri pribavljanja protivpravne imovinske koristi, obmanom dovede u zabludu ili održava u zabludi drugo lice i na taj način ga navede da na štetu svoje ili tuđe imovine nešto učini ili ne učini. Stoga, i kod ovog krivičnog djela, kao i kod drugih krivičnih djela protiv imovine, nužan i neophodan element krivičnog djela predstavlja namjera pribavljanja protivpravne imovinske koristi kao subjektivno obilježje krivičnog djela.</span>
</p>
<p>
<span class="span1">Optužena je u odbrani navela da joj je i pored prethodnog kreditnog zaduženja, koje je uredno otplaćivala, ponovo bio potreban novac, i da se iz tog razloga 2008. godine obratila banci kako bi provjerila da li može podići još jedan kredit, pa joj je saopšteno da može dobiti kredit ukoliko obezbjedi kreditno sposobne žirante, bez preciziranja visine kredita. Pretpostavila je da zbog kreditnog zaduženja i malih primanja ne može dobiti iznos veći od 1.000 do 2.000 €, pa je pitala svjedoke S. V. i M. R. da joj budu žiranti, koji su pristali i potpisli joj kreditnu dokumentaciju na kojoj nije bila unijeta visina traženog kredita, koju dokumentaciju je predala službenici banke, svjedoku M. K. sa kojom je prethodno razgovarala i koja joj je sopštila da možda može dobiti iznos kredita od 1.000 do 2.000 €. Dakle, nije bilo pomena o cifri od 5.000 €, već je samo predala zahtjev za kredit do cifre koju joj odobre. Na osnovu tog zahtjeva joj je odobren kredit, po osnovu koga joj je isplaćeno 1.600 €, a po prethodnom odbijanju zaduženja koja je imala na karticama. Na osnovu toga je smatrala da joj je odobren kredit od 2.000 €, pa je svjedoku M. R. rekla da je u pitanju taj iznos, a svjedok S. V. je nije ni pitala koliki kredit je dobila. Tek nakon što je pokrenut krivični postupak uvidjela je da se radilo o kreditu u iznosu od 5.000 €, odnosno o kreditu kojim je objedinjeno i njeno prethodno kreditno zaduženje. U početku je redovno izmirivala obaveze, a nakon toga je počela da kasni sa otplatama.</span>
</p>
<p>
<span class="span1">Ovakva odbrana optužene, osim što je ubjedljiva, doslijedna i bez bitnih nelogičnosti, potvrđena je iskazima svjedoka S. V. koja je navela da je optužena pitala da joj bude žirant za kredit u visini od 2.000 do 3.000 €, odnosno koliko bude mogla da dobije, obzirom da joj je plata mala, i svjedoka M. R. koji je naveo da ga je optužena zamolila da joj bude žirant za kredit u visini od 2.000 do 3.000€. Oba svjedoka su saglasno naveli da su optuženoj potpisali kreditnu dokumentaciju u kojoj nije bila naznačena visina kredita, što je potvrdila i svjedok  M. V. </span>
</p>
<p>
<span class="span1">Odbrana optužene da je u početku redovno izmirivala obaveze po predmetnom kreditu potvrđena je uvidom u njenu karticu prometa, kao i iskazima svjedoka  M. V. koja je navela da su optuženoj redovno odbijane rate po kreditu sve do 02. 11. 2009. godine, kada joj je prestao radni odnos, te iskazom ovlašćenog predstavnika NLB b. svjedoka S. D. koja je navela da je optužena u mjesečnim ratama uplaćivala anuitete u iznosu od 111,84 € u periodu od 06. 08. 2008. godine do 10. 11. 2009. godine, a da je nakon ovog perioda vršila uplate u nejednakim iznosima dana 10. 06. 2010. godine, 12. 08. 2010. godine, 06. 10. 2010. godine, 21. 01. 2011. godine i 25. 02. 2011. godine (dvije uplate u ukupnom iznosu od 972,85 €). Dok je svjedok D. R. naveo da je optuženoj poslije ovoga odobren grejs period, nakon kojeg je ona predložila da zbog njene nemogućnosti da otplaćuje kredit njene obaveze preuzme njena majka, ali da do realizacije njenog predloga nije moglo doći, jer je banka utvrdila da je majka optužene kreditno prezadužena. </span>
</p>
<p>
<span class="span1">Iskaze svjedoka S. V. M. R. M. V. S. D. i D. R. sud je u cijelosti prihvatio kao objektivne i istinite, obzirom da su isti saglasni po pitanju bitnih činjenica i nisu u suprotnosti sa materijalnim dokazima provedenim u toku postupka.</span>
</p>
<p>
<span class="span1">Takođe, iz zahtjeva za kredit br. 201418 od 10. 06. 2008. godine, koji je kod NLB banke zaveden pod br. 2348, sud je utvrdio da se u konkretnom slučuju radi o zahtjevu za konverziju već postojećeg kredita koji je koristila optužena i koji je kao redovan klijent </span><span class="span1">banke uredno otplaćivala, a ovo su potvrdili i svjedok S. D. koja je navela da se u konkretnom slučaju nije radilo o reprogramu, već o konverziji, odnosno da je optuženoj dana 13. 06. 2008. godine isplaćen iznos od 5.000,00 €, a da je na taj dan njen dug po prethodnom kreditnom zaduženju iznosio 3.326,54 €, pa je taj dug morala izmiriti, tako da je preuzela samo preostali dio iznosa do 5.000,00 €, kao i svjedok D. R. koji je objasnio da kada klijent podnese novi zahtjev za kredit, komercijalista predlaže objednjivanje svih obaveza koje klijent ima prema banci i u tom slučaju banka obično odobrava jedan iznos koji obuhvata prethodno zaduženje i isto se odobravanjem novog kredita likvidira.</span>
</p>
<p>
<span class="span1">Na osnovu naprijed utvrđenog činjeničnog stanja, a dovodeći ga u vezu sa zakonskim obilježjem predmetnog krivičnog djela, sud nalazi da u postupku nije nesumnjivo utvrđeno da je optužena pri izvršenju djela postupala sa namjerom pribavljanja protivpravne imovinske koristi, kao subjektivnim elementom krivičnog djela, te da iz tog razloga nije dokazano da je optužena izvršila krivično djelo prevara iz čl. 244 st. 3 u vezi st. 1 Krivičnog zakonika.</span>
</p>
<p>
<span class="span1">Naime, postojanje namjere optužene za pribavljanje protivpravne imovinske koristi, kao subjektivne okolnosti, sud je morao utvrđivati posredno preko objektivnih okolnosti, odnosno na osnovu ponašanja optužene, radnji koje je preduzela i svih okolnosti pod kojima su te radnje preduzete. Imajući u vidu da je optužena u vrijeme podnošenja zahtjeva za kredit bila zaposlena u JZU "D. z." Cetinje, gdje je ostvarivala stalne prihode, te da je nakon odobravanja i isplate kreditnog iznosa, ista redovno otplaćivala mjesečne rate u periodu od godinu i četiri mjeseca, nakon čega je proglašena tehnološkim viškom i ostala bez posla, kao i činjenicu da je i nakon prestanka radnog odnosa nastavila sa neredovnom otplatom kredita u nejednakim vremenskim razmacima i novčanim iznosima, ovaj sud nalazi da nije dokazano da je kod optužene u vrijeme podnošenja zahtjeva za kredit postojala namjera pribavljanja protivpravne imovinske koristi, odnosno da kod iste nije postojala takva prevarna namjera u odnosu na žirante. Odsustvo ovakve namjere kod optužene sud utvrđuje iz njenog ponašanja nakon što joj je odobren i isplaćen predmetni kredit, kada je ona redovnim izmirivanjem obaveza pokazala da nastoji vratiti isti. Takođe, činjenice da je optužena nakon prestanka radnog odnosa, odnosno gubitka redovnih mjesečnih primanja, u više navrata uplaćivala novac, između ostalog i dana 25. 02. 2011. godine kada je izvršila uplatu u ukupnom iznosu od 972,85 €, kao i da je ponudila da se njenoj majci od penzije odbijaju iznosi na ime rata kredita, odnosno da njena majka preuzme njene obaveze, po nalaženju suda upućuju na rješenost optužene da vrati dobijeni kredit.</span>
</p>
<p>
<span class="span1">Imajući u vidu navedeno, te da je za postojenje krivičnog djela prevara potrebno da je kod učinioca namjera pribavljanja protivpravne imovinske koristi postojala u vrijeme preduzimanja radnje izvršenja krivičnog djela, ne može se iz same činjenice da je u nekom kasnijem trenutku nastupila nemogućnost optužene da isplati dugovano izvoditi zaključak da je ista postupala u namjeri pribavljanja protivpravne imovinske koristi, jer bi to u konkretnom slučaju značilo da je optužena u momentu kada je tražila saglasnost žiranata i kada je podnijela zahtjev za kredit znala da će biti proglašena tehnološkim viškom i da će ostati bez posla, te da neće biti u mogućnosti da servisira obaveze po kreditu. U odsustvu ovakve namjere optužene, kao subjektivnog obilježja predmetnog krivičnog djela, naknadna objektivna spriječenost optužene da ispuni svoju obavezu, upućuje na zaključak da se u konkretnom slučaju može raditi samo o dužničko - povjerilačkom odnosu koji se rješava u okviru građanskog prava.</span>
</p>
<p>
<span class="span1">Obzirom da po nalaženju suda nije dokazano postojanje prevarne namjere kod optužene u momentu podnošenja zahtjeva za predmetni kredit, sud zaključuje da samim tim nije dokazano da je optužena bila svjesna da lažnim prikazivanjem činjenica </span><span class="span1">dovodi u zabludu žirante da pristanu da joj budu sredstvo obezbjeđenja i garancija da će izvršiti svoje obaveze, odnosno da je upravo htjela da ih obmane da pristanu da na štetu svoje imovine žiriraju za kredit koji ona nije imala namjeru da vrati i na taj način za sebe pribavi protivpravnu imovinsku korist. Optužena je sasvim opravdano pretpostavila da joj zbog kreditne zaduženosti i izuzetno malih ličnih primanja ne može biti odobren visok iznos kredita, i upravo iz tog razloga nije mogla ni precizirati žirantima tačan iznos obaveze po kojoj će joj biti solidarni dužnici, već im je predočila okvirni iznos kredita za koji je smatrala da joj može biti odobren, što je potvrdila i svjedok S. V. navodeći da je optužena pitala da joj bude žirant za kredit u visini od 2.000 do 3.000 €, odnosno koliko bude mogla da dobije, obzirom da joj je plata mala. U toku postupka je nesumnjivo utvrđeno da u momentu kada je tražila žirantske izjave optužena nije znala koliki iznos kredita će joj biti odobren, niti joj je tu informaciju mogla dati službenica banke, obzirom da je tu odluku mogao donijeti jedino kreditni odbor. Takođe, nesumnjivo je utvrđeno da optužena nije u kreditnoj dokumentaciji ispunila visinu iznosa kredita, i to ne samo u momentu kada su tu dokumentaciju potpisali žiranti, nego i u momentu kada je tu dokumentaciju predala službenici banke M. K. Ovo je sud utvrdio iz iskaza svjedoka M. K. koja je na glavnom pretresu istakla da je ona ta koja je svojeručno na zahtjevu za kredit upisala iznos kredita, te da to nije uradila optužena. Ako se prednje činjenice dovedu u vezu sa činjenicom da je na predmetnom zahtjevu za kredit u rubrici napomena konstatovano da je zajmodavac redovan klijent, te da kredit koji koristi uredno otplaćuje i da se radi o konverziji kredita koji koristi, koju rubriku je popunila službenica banke M. K. kao i sa iskazom svjedoka D. R. da ukoliko klijent banke koji je kreditno zadužen podnese novi zahtjev za kredit, što je u konkretnom slučaju nesumnjivo učinila optužena, komercijalista banke je taj koji predlaže kreditnom odboru objedinjavanje svih obaveza koje klijent ima prema banci, izvodi se zaključak koji potvrđuje odbranu optužene da ona u vrijeme podnošenja zahtjeva nije znala koji iznos kredita će joj biti odobren i da nije znala da će se raditi o konverziji njenih ranijih kreditnih obaveza. Takođe, činjenica da je optužena prilikom isplate spornog kredita dobila samo iznos razlike između konvertovanog kredita i ranijeg kreditnog zaduženja koje je likvidirano, upućuje na zaključak da je ista u tom trenutku opravdano smatrala da se radi o iznosu novog kredita koji joj je odobren, te da je upravo iz tog razloga svjedoku M. R. saopštila da je dobila kredit u iznosu od 2.000,00 €, a ne nikako da je na taj način istog htjela da održava u zabludi. Pored navedenog, i činjenica da je optužena nakon što je imala priliku da se upozna sa sadržinom predmetnog ugovora o kreditu u kojem stoji da je visina kredita 5.000,00 €, redovno otplaćivala dospjele obaveze, sve do momenta kada po sopstvenim navodima iz objektivnih razloga to više nije bila u mogućnosti, upućuje na zaključak da optužena, prvo u momentu podnošenja zahtjeva za kredit nije mogla realno očekivati da će doći u situaciju da ne može ispuniti svoju obavezu, i drugo da u tom momentu nije imala namjeru da ošteti bilo koga i na taj način sebi pribavi protivpravnu imovinsku korist. </span>
</p>
<p>
<span class="span1">Sud je cijenio i iskaz svjedoka M. K. ali je našao da je isti neubjedljiv, kontradiktoran i u suprotnosti sa ostalim provedenim dokazima, pa ga iz tih razloga nije prihvatio. Naime, svjedok navodi da je nakon što je od šefa upoznata da optuženoj treba kredit zbog liječenja djeteta, sa istom obavila razgovor, te da joj je optužena rekla da traži kredit u najvećem iznosu koji može da dobije, te da misli da joj je optužena predala zahtjev za kredit na iznos od 10.000 €, kao i da joj je saopštila da su žiranti saglasni da joj žiriraju za bilo koji iznos, odnosno da je nisu pitali za iznos kredita, pa je ona iz tog razgovora sa optuženom zaključila da žiranti vjeruju optuženoj iz kog razloga ih nije obavještavala o iznosu kredita. Navodi da je optuženoj predala kreditnu dokumentaciju na kojoj je bio upisan iznos kredita, ali nakon što je upoznata sa iskazima ostalih </span><span class="span1">svjedoka promjenila je iskaz pa je navela da je moguće da iznos kredita nije bio upisan ili da je upisan neposredno pred nošenje dokumentacije za Podgoricu na kreditni odbor. Na glavnom pretresu od 18. 09. 2014. godine promjenila je svoj iskaz sa prethodnog glavnog pretresa koji je odložen jer joj je u toku svjedočenja pozlilo, pa je navela da je ona na zahtjevu za kredit upisala iznos kredita, odnosno da joj nije optužena predala zahtjev za kredit u iznosu od 10.000 €. Takođe, navela je da misli da su svjedoci M. R. i S. V. bili spremni da optuženoj žiriraju i za veći iznos, jer je svjedok R. dolazio sa optuženom u banku kako bi potpisao mjenicu, te da je bila prisutna kada je izjavio spremnost da potpiše mjenicu za optuženu za bilo koji iznos, kao i da je tom prilikom isti bio upoznat sa iznosom od 5.000 €, a misli da je o tome bila upoznata i S. V. jer je i ona potpisala mjenicu. Ovi navodi svjedoka su u direktnoj suprotnosti sa iskazima koje su u toku postupka dali svjedoci M. R. i S. V. a kojima je kako je to prethodno navedeno sud poklonio punu vjeru. Zbog navedenih nedoslednosti i kontradiktornosti sud nije prihvatio iskaz svjedoka M. K. kao i zbog toga što isti po pitanju bitnih činjenica opovrgnut iskazima svjedoka M. R. i S. V. kao i kreditnom dokumentacijom u koju je sud izvršio uvid. Pored toga, sud je imao u vidu da se svjedok po pitanju postojanja određenih bitnih činjenica izjašnjavala na način što je iznosila svoje zaključke i subjektivno mišljenje o postojanju tih činjenica, a na osnovu kojih se i sama kao komercijalista rukovodila prilikom odlučivanja o podnijetom zahtjevu optužene za dobijanje kredita. Imajući u vidu da svjedok nije davala obavještenja o okolnostima i činjenicama značajnim za predmetnu krivično pravnu stvar na objektivan način, već je iznosila lične stavove i zaključke, to njen iskaz nije prihvatljiv za sud.    </span>
</p>
<p>
<span class="span1">Sud je cinio i ostale provedene dokaze, pa je kod svega izloženog našao da su bez uticaja na drugačije presuđenje.</span>
</p>
<p>
<span class="span1">Predstavnik oštećene "NLB M.", kao i svjedoci S. V.  i  M. R. su na glavnom pretresu izjavili da ne postavljaju imovinsko pravni zahtjev prema optuženoj, pa sud shodno tome nije odlučivao o imovinsko pravnom zahtjevu, shodno čl. 239 Zakonika o krivičnom postupku.</span>
</p>
<p>
<span class="span1">Na osnovu čl. 230 Zakonika o krivičnom postupku, troškovi krivičnog postupka padaju na teret budžetskih sredstava suda.</span>
</p>
<p>
<span class="span1">Sa svega izloženog, shodno čl. 373 st. 1 tač. 2 Zakonika o krivičnom postupku, odlučeno je kao u izreci presude.</span>
</p>
<p>&nbsp;</p>
<p style="text-align:center;">
<span class="span1">OSNOVNI SUD U CETINJU </span>
</p>
<p style="text-align:center;">
<span class="span1">dana 03. 11. 2014. godine</span>
</p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:2.7in;vertical-align:top">
<div>
<span class="span1"> ZAPISNIČAR:</span>
</div>
</td><td style="width:3.75in;vertical-align:top">
<div>
<span class="span1">                                          S U D I J A:</span>
</div>
</td>
</tr>
<tr style="">
<td style="width:2.7in;vertical-align:top">
<div>
<span class="span1">Vjera Jovićević</span>
</div>
<p>&nbsp;</p>
</td><td style="width:3.75in;vertical-align:top">
<div>
<span class="span1">                                         Željka Jovović</span>
</div>
<p>&nbsp;</p>
</td>
</tr>
</tbody></table>
<p></p>
<p>&nbsp;</p>
<p>&nbsp;</p>
<p>
<span class="span3"> </span>
</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:2.7in;vertical-align:top">
<p>&nbsp;</p>
</td><td style="width:3.75in;vertical-align:top">
<p>&nbsp;</p>
</td>
</tr>
<tr style="">
<td style="width:2.7in;vertical-align:top">
<p>&nbsp;</p>
</td><td style="width:3.75in;vertical-align:top">
<p>&nbsp;</p>
</td>
</tr>
</tbody></table>
<p></p>
<p>&nbsp;</p>
<p>
</p><table border="1" cellpadding="3" cellspacing="0" style="border-collapse: collapse;">
<tbody><tr style="">
<td style="width:1.95in;vertical-align:top">
<div>
<span class="span1">PRAVNA POUKA:</span>
</div>
</td><td style="width:3.5in;vertical-align:top">
<div>
<span class="span1">Protiv ove presude dozvoljena je žalba u roku od 15 dana od dana prijema pismenog otpravka iste, preko ovog suda Višem sudu u Podgorici. </span>
</div>
<p>&nbsp;</p>
</td>
</tr>
</tbody></table>
<p></p>
<p>
<span class="span1">                                           </span>
</p>
</div>
</div>


</body>